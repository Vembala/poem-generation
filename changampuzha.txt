‘ആരു വാങ്ങു, മിന്നാരു വാങ്ങുമീ-
യാരാമത്തിന്റെ രോമാഞ്ചം? . . . ‘
അപ്രമേയ വിലാസലോലയാം
സുപ്രഭാതത്തിൻ സുസ്മിതം
പൂർവ്വദിംഗ്മുഖത്തിങ്കലൊക്കെയും
പൂവിതളൊളി പൂശുമ്പോൾ,
നിദ്രയെന്നോടു യാത്രയുംചൊല്ലി
നിർദ്ദയം വിട്ടുപോകയാൽ
മന്ദചേഷ്ടനായ് നിന്നിരുന്നു, ഞാൻ
മന്ദിരാങ്കണവീഥിയിൽ.
എത്തിയെങ്കാതി,ലപ്പൊഴു,തൊരു
മുഗ്ദ്ധസംഗീതകന്ദളം….
‘ആരു വാങ്ങു,മിന്നാരു വാങ്ങുമീ-
യാരാമത്തിന്റെ രോമാഞ്ചം? . . . . ‘

പച്ചപ്പുൽക്കൊടിത്തുഞ്ചിൽത്തഞ്ചുന്ന
കൊച്ചുമാണിക്യക്കല്ലുകൾ
ഞാനറിഞ്ഞതില്ലെന്തുകൊണ്ടെ,ന്നെൻ-
മാനസം കവർന്നീലൊട്ടും.
അല്ലെങ്കിൽ ചിത്തമെ,ങ്ങതാ ഗാന-
കല്ലോലത്തിലലിഞ്ഞല്ലോ!
ഗാനമാലികേ, വെൽക, വെൽക, നീ
മാനസോല്ലാസദായികേ!
ഇത്രനാളും നുകർന്നതില്ല ഞാ-
നിത്തരമൊരു പീയൂഷം.
പിന്നെയു,മതാ, തെന്നലിലൂടെ
വന്നിടുന്നുണ്ടെന്നാനന്ദം……
‘ആരു വാങ്ങു,മിന്നാരു വാങ്ങുമീ-
യാരാമത്തിന്റെ രോമാഞ്ചം? . . . . ‘

നന്മലരായ് വിരിഞ്ഞിട്ടില്ലാത്ത
പൊന്മുകുളമേ, ധന്യ നീ!
തിന്മതൻ നിഴൽ തീണ്ടിടാതുള്ള
നിർമ്മലത്വമേ, ധന്യ നീ!
പുഞ്ചിരിക്കൊള്ളും വാസന്തശ്രീ നിൻ-
പിഞ്ചുകൈയിലൊതുങ്ങിയോ?
മാനവന്മാർ നിൻ ചുറ്റുമായുടൻ
മാലികയ്ക്കായ് വന്നെത്തിടാം.
ഉത്തമേ, നിൻ മുഖത്തു നോക്കുമ്പോ-
ളെത്രചിത്തം തുടിച്ചിടാ!
ഹാ, മലീമസമാനസർപോലു-
മോമനേ, നിന്നെക്കാണുമ്പോൾ
പൂതചിത്തരായ്ത്തീരുമാറുള്ളോ-
രേതുശക്തി നീ, നിർമ്മലേ?
നിൽക്ക, നിൽക്ക, ഞാൻ കാണട്ടേ നിന്നെ,
നിഷ്കളങ്കസൗന്ദര്യമേ!
‘ആരു വാങ്ങു,മിന്നാരു വാങ്ങുമീ-
യാരാമത്തിന്റെ രോമാഞ്ചം? . . . . ‘

രാജപാതയിൽ, പൊന്നുഷസ്സുപോൽ,
രാജിച്ചീടിനാൾ ബാലിക.
സംഖ്യയില്ലാതെ കൂടിനാർ ചുറ്റും
തങ്കനാണയം തങ്കുവോർ.
ആശയുൾത്താരിലേവനുമുണ്ടാ-
പ്പേശലമാല്യം വാങ്ങുവാൻ.
എന്തതിൻ വിലയാകട്ടെ, വാങ്ങാൻ
സന്തോഷം ചെറ്റല്ലേവനും!
സുന്ദരാധരപല്ലവങ്ങളിൽ
മന്ദഹാസം വിരിയവേ;
നീലലോലാളകങ്ങൾ നന്മൃദു-
ഫാലകത്തിലിളകവേ;
മന്ദവായുവിലംശുകാഞ്ചലം
മന്ദമന്ദമിളകവേ;
വിണ്ണിനുള്ള വിശുദ്ധകാന്തിയാ-
ക്കണ്ണിണയിൽ വഴിയവേ;
മാലികയുമായ് മംഗലാംഗിയാൾ
ലാലസിച്ചിതാപ്പാതയിൽ!
താരുണ്യ,മൽപനാളിനുള്ളിലാ-
ത്താരെതിരുടൽ പുൽകിടാം.
ഇന്നൊരാനന്ദസാരമാമിളം-
കുന്ദകോരകംതാനവൾ!
രാജപാതയില്ത്തിങ്ങിക്കൂടിയോ-
രാ ജനാവലിയൊന്നുപോൽ,
ആനന്ദസ്തബ്ധമായി, സുന്ദര-
ഗാനമീവിധം കേൾക്കവേ…..
‘ആരു വാങ്ങു,മിന്നാരു വാങ്ങുമീ-
യാരാമത്തിന്റെ രോമാഞ്ചം? . . . . ‘

ചേലെഴുന്നൊരത്തൂമലർമാല്യ-
മാളില്ലേ, വാങ്ങാനാരുമേ?
തങ്കനാണ്യങ്ങളായതിന്നവർ
ശങ്കിയാതെത്ര നൽകീല!
പൊന്നുനൽകുന്നു പൂവിനായിക്കൊ-
ണ്ടെന്നാലും മതിവന്നീലേ?
ഓമലേ, നിൻ ധനാഭിലാഷത്തിൻ-
സീമ നീപോലും കാണ്മീലേ?
അന്തരീക്ഷാന്തരം പിളർന്നുനീ,
ഹന്ത, പായുന്നൂമോഹമേ!.
‘ആരു വാങ്ങു,മിന്നാരു വാങ്ങുമീ-
യാരാമത്തിന്റെ രോമാഞ്ചം? . . . . ‘

പൊൻപുലരിയെത്തെല്ലിടമുൻപു
ചുമ്പനം ചെയ്ത ഭാനുമാൻ,
നീലവാനിൻ നടുവിൽനി,ന്നതാ
തീയെതിർവെയില്തൂകുന്നൂ.
പച്ചിലച്ചാർത്തിനുൾലിലായോരോ
പക്ഷികൾ കൊൾവൂ വിശ്രമം.
ചൂടുകൊണ്ടു വരണ്ട വായുവി-
ലാടിടുന്നു ലതാളികൾ
– ആരും വാങ്ങിയിട്ടില്ലെന്നോ, ഹാ, നി-
ന്നാരാമശ്രീതൻസൗഭാഗ്യം?…..”
കാട്ടിലാ മരച്ചോട്ടിലാ,യുണ്ടൊ-
രാട്ടിടയകുമാരകൻ,
ഉച്ചവെയിലേൽക്കാതുല്ലസിക്കുന്നു
പച്ചപ്പുൽത്തട്ടിലേകനായ്!
മുൻപിലായിതാ, മോഹനാംഗിയാം
വെമ്പലാർന്നൊരു ബാലിക!
ഇപ്പൊഴുമുണ്ടപ്പിഞ്ചുകൈയി,ല-
പ്പൊൽപ്പുതുമലര്മാലിക!
ആനതാനനയായി നിന്നവ-
ളാദരാൽ, മന്ദമോതിനാൾ:-
“ബാല,മത്തുച്ഛസമ്മാനമാകും
മാല- നീയിതു വാങ്ങുമോ?”
വിസ്മയസ്തബ്ധനായതില്ലവൻ
വിസ്തരിച്ചതില്ലൊന്നുമേ
സ്വീയമാം ശാന്തഭാവത്തിൽ,സ്മിത-
പീയൂഷം തൂകിയോതിനാൻ:-
‘ഇല്ലല്ലോനിനകേകുവാനൊരു
ചില്ലിക്കാശുമെൻകൈവശം!…’
അസ്സുമാംഗിതനക്ഷികളി,ലി-
തശ്രുബിന്ദുക്കൾ ചേർത്തുപോയ്!
അഗ്ഗളനാളത്തിങ്കൽ നിന്നിദം
നിർഗ്ഗളിച്ചു സഗദ്ഗദം:
‘ഒന്നുരണ്ടല്ല തങ്കനാണയം
മുന്നിൽ വെച്ചതാ മാനുഷർ;
ആയവർക്കാർക്കും വിറ്റീല, ഞാനീ-
യാരാമത്തിന്റെ രോമാഞ്ചം!-‘
‘ഓമനേ, മാപ്പിരന്നിടുന്നു ഞാ-
നാ മലർമാല്യം വാങ്ങിയാൽ
എന്തു നൽകേണ്ടു പിന്നെ ഞാ,നെന്റെ
സന്തോഷത്തിന്റെ മുദ്രയായ്?… ‘
പുഞ്ചിരിയിൽക്കുളിർത്ത, നൽക്കിളി-
ക്കൊഞ്ചൽ തൂകിനാൾ കണ്മണിഃ-
‘ആ മുരളിയിൽനിന്നൊരു വെറും
കോമളഗാനം പോരുമേ!….’

അന്തിച്ചുകപ്പാർന്നൊരംബരത്തിങ്കലെ-
യ്ക്കെന്തിന്നു പിന്നെയും പായുന്നു നേത്രമേ?
കൽപാങ്കുരംപോലെ കമ്രമായുള്ളൊരാ-
കർപ്പൂരഖണ്ഡമുദിച്ചതില്ലിന്നിയും!
കാലമേ ലോകസരസ്സിങ്കൽനിന്നെത്ര
നീലോൽപലങ്ങളറുത്തു ഗമിച്ചു നീ
എത്ര നിശ്വാസങ്ങൾ പങ്കുവീശീല നിൻ
ജൈത്രയാത്രയ്ക്കു തെളിച്ച വഴികളിൽ!

മാമകസ്വപ്നം സഫലമാക്കിത്തീർത്ത
ഹേമന്തരാത്രികൾ നഷ്ടമായ്ത്തീർന്നു മേ!
തോരാത്ത കണ്ണീർ തുടച്ചുതുടച്ചെന്റെ
താരകേ നിന്നെത്തിരക്കി വലഞ്ഞു ഞാൻ!

മഞ്ഞുനീർത്തുള്ളിയും മാണിക്യമാക്കിയ
മഞ്ജുളോഷസ്സിന്റെ മന്ദസ്മിതാങ്കുരം
ചുംബിച്ചെടുക്കുവാൻ ചുണ്ടുവിടർത്തിയോ-
രംബുജപ്പൂമൊട്ടു ഞെട്ടറ്റടർന്നുപോയ്.

വാനൊളിവാനിങ്കൽ വാരിവിതറിയ
മാരിവിൽ മാത്രയിൽ മാഞ്ഞുമറഞ്ഞുപോയ്
മന്നിനെ വിണ്ണാക്കിമാറ്റുവാൻ മാത്രമായ്
മിന്നിമറയും ക്ഷണികതേ വെൽക നീ
തുംഗസൗഭാഗ്യമെനിക്കു വളർത്തിയ
മംഗലക്കൂമ്പു മറഞ്ഞുപോയെങ്കിലും,
പോകണം പോകണം മുന്നോട്ടുതന്നെ ഞാൻ
ശോകക്കടലിനുള്ളാഴമളക്കുവാൻ!

എന്നാലുമാരൂപമോർക്കാതിരിക്കുവാൻ
എന്നാലസാദ്ധ്യം നിലയ്ക്കുകെൻ ബാഷ്പമേ!

എന്നിലും മീതെ ഞാനിഷ്ടപ്പെടുന്നൊരാ
മുന്തിരിക്കാടിന്റെ ശീതളച്ഛായയിൽ
പുല്ലണിപ്പച്ചവിരിപ്പിലുച്ചയ്ക്കിന്നു
പുള്ളിമാൻകുട്ടിയുറങ്ങാനണകിലും

താരാട്ടുപാടിത്തലോടാറുള്ളൊരാ-
ത്താരൊളിക്കൈകളെ കാണാത്തകാരണം
ആശങ്കയാർന്നു കരഞ്ഞുകരഞ്ഞുകൊ-
ണ്ടാശയറ്റയ്യോ മടങ്ങുന്നിതാകുലം.

പാവനസ്നേഹമേ! പാരിലീശൻ നട്ട
പാരിജാതത്തിൻ കുരുന്നേ ജയിക്കു നീ.

2

മർമ്മരം മേളിച്ച മാമരക്കാവിൽ ഞാൻ
മന്ദാനിലനേറ്റിരിക്കുന്ന വേളയിൽ
നിത്യമെൻ കാതിലമൃതം വർഷം ചെയ്ത
സത്യസംഗീതം സമസ്തവും ശൂന്യമായ്
മൽപ്രേമകാഹളം നീളെപ്പരത്തിയ
സുപ്രഭാതങ്ങളഖിലം മറഞ്ഞുപോയ്
ഇന്നവയെല്ലാം സ്മരണതൻ പൂങ്കാവിൽ,
നിന്നിതാ നർത്തനം ചെയ്യുന്നു ശോഭനം!

ചെമ്പട്ടുദാവണി ചാർത്തിയ വാരുണി
ചെമ്പകപ്പൂത്താലമേന്തിനിന്നീടവേ
വണ്ടണിച്ചെണ്ടുകൾ തിങ്ങിനവാടിയിൽ
തണ്ടലർ പൂത്ത തടാകതടത്തിലായ്
നീലനിശാതലം തന്നിലിരുന്നന്നു
മാലകൊരുത്തവൾ വാണതോർക്കുന്നു ഞാൻ
ബാലാനിലോച്ചലാൽ നീലാളകാളികൾ
ലോലാളകത്തിൽ പറന്നുകളിക്കവേ

നീരോളമാളുന്ന നീരാളസാരിയിൽ
പൂരേണുവീണു പുരാടാഭചേരവേ
മന്ദാക്ഷമന്ദിതകന്ദമന്ദസ്മിതം
മന്ദാരപുഷ്പങ്ങൾ മന്ദാഭമാക്കവേ
ചിത്തത്തുടിപ്പൊന്നടക്കുവാനാകാതെ-
യെത്ര പരുങ്ങി ഞാനൊറ്റവാക്കോതുവാൻ
സുന്ദരമാമസ്സുദിനങ്ങളേ നിങ്ങൾ
മന്ദനാമെന്നെ മറന്നു കഴിഞ്ഞുവോ?

കയ്പ്പുപോയ് ജീവിതം കാരസ്കരോപമം
കൊച്ചലരേ നീയൊഴിഞ്ഞതുകാരണം
അന്നതിനൂതനമായിട്ടു തോന്നിയ
മന്നെത്രവേഗം പഴയതായ്ത്തീർന്നു മേ!
അന്തക്കരണമേ! മാത്രയിൽ മാത്രയി-
ലെന്തിന്ദ്രജാലങ്ങൾ കാണിച്ചതില്ല നീ!

പ്രേമമരന്ദം മരിച്ചോരു ജീവിത-
ത്തൂമലരിൽത്തെല്ലുമാശയില്ലെങ്കിലും
മോഹനേ, നീയെനിക്കോരോദിനത്തിലും
സ്നേഹസന്ദേശമയയ്ക്കണമോമനേ!

അബ്ദമൊന്നു കഴി,ഞ്ഞിതാ വീണ്ടു-
മസ്സുദിനമതെൻ മുന്നിലെത്തി.
ഇച്ചുരുങ്ങിയ കാലത്തിനുള്ളി-
ലെത്ര കണ്ണീർപുഴകളൊഴുകി!
അത്തലാലലം വീർപ്പിട്ടുവീർപ്പി-
ട്ടെത്ര കാമുകഹൃത്തടം പൊട്ടി!
കാലവാതമടിച്ചെത്രകോടി
ശ്രീലപുഷ്പങ്ങൾ ഞെട്ടറ്റുപോയി!-
പൊട്ടിടാത്തതെന്തെന്നിട്ടുമയ്യോ,
കഷ്ട,മിക്കൊച്ചു നീർപ്പോളമാത്രം!

ദു:ഖചിന്തേ, മതി മതി,യേവം
ഞെക്കിടായ്ക നീയെൻമൃദുചിത്തം!
ഇസ്സുദിനത്തിലെങ്കിലുമല്പം
വിശ്രമിക്കാനെനിയ്ക്കുണ്ടു മോഹം.
ആകയാ,ലിന്നകമലിഞ്ഞെന്നി-
ലേകണേ നീയതിനനുവാദം!
സല്ലപിച്ചു കഴിച്ചിടട്ടിന്നാ
നല്ലകാലസ്മൃതികളുമായ് ഞാൻ!….

സുപ്രഭാതമേ, നീയെനിയ്ക്കന്നൊ-
രപ്സരസ്സിനെക്കാണിച്ചുതന്നു.
ഗേഹലക്ഷ്മിയായ് മിന്നുമൊരോമൽ-
സ്നേഹമൂർത്തിയെക്കാണിച്ചുതന്നു.
പ്രാണനുംകൂടിക്കോൾമയിർക്കോള്ളും
പൂനിലാവിനെക്കാണിച്ചുതന്നു.
മന്നിൽ ഞാനതിൻ സർവ്വസ്വമാമെ-
ന്നന്നു കണ്ടപ്പൊഴാരോർത്തിരുന്നു!
കർമ്മബന്ധപ്രഭാവമേ, ഹാ, നിൻ-
നർമ്മലീലകളാരെന്തറിഞ്ഞു!

മായയിൽ ജീവകോടികൾ തമ്മി-
ലീയൊളിച്ചുകളികൾക്കിടയിൽ,
ഭിന്നരൂപപ്രകൃതികൾ കൈക്കൊ-
ണ്ടൊന്നിനൊന്നകന്നങ്ങിങ്ങു പോകാം.
കാലദേശങ്ങൾ, പോരെങ്കി,ലോരോ
വേലികെട്ടി പ്രതിബന്ധമേകാം.
ഉണ്ടൊരു കാന്തശക്തിയെന്നാലും
കണ്ടുമുട്ടുവാൻ ദേഹികൾക്കെന്നാൽ!
എന്നുകൂടിയിട്ടെങ്കിലും,തമ്മി-
ലൊന്നുചേർന്നവ നിർവൃതിക്കൊള്ളും!
മർത്ത്യനീതി വിലക്കിയാൽപ്പോലും
മത്തടിച്ചു കൈകോർത്തു നിന്നാടും!
അബ്ധി,യപ്പോഴെറുമ്പുചാൽമാത്രം!
അദ്രികൂടം ചിതൽപ്പുറ്റുമാത്രം!
ഹാ, വിദൂരധ്രുവയുഗം, മുല്ല-
പ്പൂവിതളിന്റെ വക്കുകൾമാത്രം!

മൃത്തു മൃത്തുമായൊത്തൊരുമിച്ചാൽ
മർത്ത്യനീതിയ്ക്കു സംതൃപ്തിയായി.
ജീവനെന്താട്ടെ, മാംസം കളങ്കം
താവിടാഞ്ഞാൽ സദാചാരമായി.
ഇല്ലിതിൽക്കവിഞ്ഞാവശ്യമായി-
ട്ടില്ലതിനന്യതത്വവിചാരം!
കേണുഴന്നോട്ടെ ജീവൻ വെയിലിൽ
കാണണം മാംസപിണ്ഡം തണലിൽ!….

പഞ്ചത ഞാനടഞ്ഞെന്നിൽനിന്നെൻ-
പഞ്ചഭൂതങ്ങൾ വേർപെടും നാളിൽ,
പൂനിലാവലതല്ലുന്ന രാവിൽ,
പൂവണിക്കുളിർമാമരക്കാവിൽ,
കൊക്കുരുമ്മി, ക്കിളി മരക്കൊമ്പിൽ,
മുട്ടിമുട്ടിയിരിയ്ക്കുമ്പൊ,ഴേവം,
രാക്കിളിക,ളന്നെന്നസ്ഥിമാടം
നോക്കി, വീർപ്പിട്ടു വീർപ്പിട്ടു പാടും:-

“താരകളേ, കാൺമിതോ നിങ്ങൾ
താഴെയുള്ളോരീ പ്രേതകുടീരം?
ഹന്ത, യിന്നതിൻ ചിത്തരഹസ്യ-
മെന്തറിഞ്ഞു, ഹാ, ദൂരസ്ഥർ നിങ്ങൾ?
പാലപൂത്ത പരിമളമെത്തി-
പ്പാതിരയെപ്പുണർന്നൊഴുകുമ്പോൾ;
മഞ്ഞണിഞ്ഞു, മദാലസയായി
മഞ്ജുചന്ദ്രിക നൃത്തമാടുമ്പോൾ,
മന്ദമന്ദം പൊടിപ്പതായ്ക്കേൽക്കാം
സ്പന്ദങ്ങളിക്കല്ലറയ്ക്കുള്ളിൽ!
പാട്ടുനിർത്തി, ച്ചിറകുമൊതുക്കി-
ക്കേട്ടിരിക്കുമതൊക്കെയും നിങ്ങൾ.
അത്തുടിപ്പുകളൊന്നിച്ചുചേർന്നി-
ട്ടിത്തരമൊരു പല്ലവിയാകും:

‘മണ്ണടിഞ്ഞു ഞാ, നെങ്കിലുമിന്നും
എന്നണുക്കളി, ലേവ, മോരോന്നും,
ത്വൽപ്രണയസ്മൃതികളുലാവി
സ്വപ്നനൃത്തങ്ങളാടുന്നു, ദേവി!….’

താദൃശോത്സവമുണ്ടോ, കഥിപ്പിൻ
താരകകളേ, നിങ്ങൾതൻ നാട്ടിൽ? … ”

ലോകം ശാശ്വതമല്ല, ജീവിതസുഖ-
സ്സ്വപ്നങ്ങൾ മായും, വരും
ശോകം, മായികബുദ്ബുദങ്ങൾ മറയും,
പായും സരിത്സഞ്ചയം,
നാകം കാല്പനികോത്സവാങ്കിതലസൽ-
ക്കാനൽജ്ജലം!- പിന്നെ,യെ-
ന്തേകം, സത്യ, മനശ്വരം? മൃതി!-യതേ,
മൃത്യോ, ജയിക്കുന്നു നീ!

താമരപ്പൊയ്കയിൽ,ത്തങ്കത്തെളിവെയിൽ
താവിച്ചിരിച്ചോരുഷസ്സിൽ,
ആളികളൊത്തു ചേർന്നാടിക്കുഴഞ്ഞു നീ
കേളിനീരാട്ടിനന്നെത്തി.
കൊഞ്ചുന്നതത്തകൾ ചൂഴു,മൊരുകൊച്ചു-
പഞ്ചവർണ്ണക്കിളിപോലെ!
കണ്ടു ഞാൻ നിന്നെ,ക്കുവലയമദ്ധ്യത്തിൽ-
ച്ചെണ്ടിട്ട തണ്ടലർപോലെ!!

സുന്ദരകലാശാലാമന്ദിരപ്രാന്തത്തിലെ
നന്ദനവനത്തി,ലാ ഗീഷ്മാന്തസായന്തനം,
കങ്കേളിപ്പൂച്ചെണ്ടുകളൊട്ടേറെ,യോരോ നേർത്ത
തങ്കനൂലിന്മേൽക്കോർത്ത തോരണം കെട്ടിത്തൂക്കി.
കണ്ണാടിച്ചെപ്പിൽ പിടിച്ചിട്ട മിന്നലുപോലെ
കണ്ണഞ്ചും പൂമൊട്ടുകൾ വിടർന്നകമ്പിക്കാലിൽ
കാറ്റാടിച്ചെടികളാ ‘റേഡിയോ’ പെയ്യും ഗാന-
മേറ്റുപാടിക്കൊണ്ടാരാലുലഞ്ഞു കുളിർകാറ്റിൽ!
കൊച്ചിയി,ലഴിമുഖ,ത്തലമാലകൾക്കക-
ത്തുജ്ജ്വലമാമാദിത്യബിംബം, ഹാ, മറഞ്ഞുപോയ്!
മാമകപിതാവിന്റെ ജന്മദേശത്താക്കാഴ്ച
മാനസത്തിങ്കൽ, കഷ്ടം, സങ്കടം കൊളുത്തുന്നു.
അമ്മട്ടു മറഞ്ഞുപോയച്ഛനുമൊരിയ്ക്കലാ-
ക്കണ്ണടഞ്ഞപ്പോൾ ‘കൊച്ചുകുട്ട’നെക്കണ്ടില്ലല്ലോ!
സ്പന്ദനം നിലയ്ക്കുംവരേയ്ക്കവനെക്കുറിച്ചെത്ര
ചിന്തകളെരിഞ്ഞിട്ടില്ലാ മൃദുഹൃദയത്തിൽ!! …
ജെസ്സീ നിനക്കെന്തു തോന്നി?

പെത്തഡിന്‍ തുന്നിയ മാന്ത്രികപ്പട്ടില്‍ നാം
സ്വപ്‌നശൈലങ്ങളില്‍ ചെന്നു ചുംബിക്കവേ,
ഉത്തുംഗതകളില്‍ പാര്‍വ്വതീ ശങ്കര
തൃഷ്‌ണകള്‍ തേടി കിതച്ചാഴ്‌ന്നിറങ്ങവേ,
തൃപ്‌തിതീര്‍ഥങ്ങളില്‍ പാപനാശത്തിന്റെ
വക്കോളമെത്തി തിരിച്ചു നീന്തീടവേ,
ലോത്തിന്റെ പെണ്‍മക്കളച്ഛനെ പ്രാപിച്ച
വാര്‍ത്തയില്‍ കൗമാരഭാരം നടുങ്ങവേ,
കുമ്പസാരക്കൂട്ടില്‍ നഗ്നയായ്‌ നില്‍ക്കവേ,
സംഭ്രമപ്പൂവില്‍ ചുവപ്പുചാലിക്കവേ
ജെസ്സീ നിനക്കെന്തു തോന്നി?

കാറ്റിന്റെ കാണാപ്പിയാനോ വിടര്‍ത്തുന്ന
തോറ്റങ്ങള്‍ കേട്ടന്നു തോറ്റുപോയ്‌ പാട്ടുകള്‍
‍സായന്തനത്തിന്‍ പ്രസന്നതക്കിപ്പുറം
വാടിവീഴുന്നു വിളഞ്ഞ സുഗന്ധികള്‍
‍പൊന്‍ചേരയെപ്പോല്‍ നിറംചുമന്നെത്തുന്ന
വെണ്‍നുര പാഞ്ഞുകേറുന്നു തീരങ്ങളില്‍
‍മൂളാത്തതെന്തുനീ ജെസ്സി, മനസ്സിന്റെ കോണില്‍
കിളിച്ചാര്‍ത്തുറക്കം തുടങ്ങിയോ?
വാക്കുകള്‍ മൗനക്കുടുക്കയില്‍ പൂട്ടിവച്ചോര്‍ത്തിരിക്കാന്‍,
മുള്‍ക്കിരീടം ധരിക്കുവാന്‍,
നീള്‍വിരല്‍ത്താളം മറക്കുവാന്‍,
ചുണ്ടത്തുമൂകാക്ഷരങ്ങള്‍ മുറുക്കെക്കൊരുക്കുവാന്‍,
ജെസ്സീ നിനക്കെന്തു തോന്നി?

ആറ്റു തീരത്തൊരു സംഘഗാനത്തിന്റെ
തോര്‍ച്ചയില്ലാത്ത പ്രവാഹോല്‍സവങ്ങളില്‍,
നോക്കിക്കുലുങ്ങാതെ നിര്‍വൃതികൊള്ളുന്ന
നോക്കുകുത്തിപ്പാറ നോക്കി നാം നില്‍ക്കവേ,
നിദ്രാടനത്തിന്റെ സങ്കീര്‍ണസായൂജ്യ
ഗര്‍ഭം ധരിച്ചെന്റെ കാതില്‍ പറഞ്ഞു നീ
“കൂട്ടുകാരാ നമ്മള്‍ കല്ലായിരുന്നെങ്കില്‍”
ഓര്‍ക്കുകീപ്പാട്ടിന്നു കൂട്ടായിരുന്നു നാം
കല്ലാകുവാനും കഴിഞ്ഞില്ല, നെല്ലോല
തമ്മില്‍ പറഞ്ഞു ചിരിക്കുന്ന കണ്ടുവോ?

അക്കങ്ങളസ്വസ്ഥമാക്കുന്ന ജീവിത-
ത്തര്‍ക്കങ്ങളില്‍പെട്ടു നീ കുഴഞ്ഞീടവേ,
ജന്‍മം തുലഞ്ഞുതുലഞ്ഞുപോകെ
പുണ്യ കര്‍മകാണ്‌ഡങ്ങളില്‍ കാട്ടുതീ ചുറ്റവേ,
കണ്ടവര്‍ക്കൊപ്പം കടിഞ്ഞാണിളക്കി നീ
ചെണ്ടകൊട്ടാനായുറഞ്ഞിറങ്ങീടവേ,
മാംസദാഹത്തിന്‍ മഹോന്നത വീഥിയില്‍
മാലാഖയെത്തുന്ന ഗൂഢസ്ഥലങ്ങളില്‍
നഷ്‌ടപ്പെടുത്തി തിരിച്ചുവന്നെന്തിനോ
കഷ്‌ടകാലത്തിന്‍ കണക്കുകള്‍ നോക്കവേ,
ചുറ്റും മുഖം മൂടി നിന്നെനോക്കി-
ച്ചിരിച്ചന്യയെന്നോതി പടിയടച്ചീടവേ
ജെസ്സീ നിനക്കെന്തു തോന്നി?

കണ്ണീരുറഞ്ഞനിന്‍ കവിളിലെ
ഉപ്പു ഞാനെന്‍ ചുണ്ടുകൊണ്ടു
നുണഞ്ഞുമാറ്റാന്‍ വന്നതിന്നാണ്‌
പ്രേമം പുതപ്പിക്കുവാന്‍ വന്നതിന്നാണ്‌
പിന്നെ, അബോധ സമുദ്രത്തിലെന്‍
തോണിയില്‍ നമ്മളൊന്നിച്ചഗാധതയ്‌ക്കന്ത്യം
കുറിക്കാന്‍ തുഴഞ്ഞു നീന്തീടവേ…

കണ്ടോ പരസ്‌പരം ജെസ്സീ?

കണ്ടോ പരസ്‌പരം ജെസ്സീ, ജഡങ്ങളായ്‌
മിണ്ടാട്ടമില്ലാതെ വീണ മോഹങ്ങളെ,
മാംസകീടങ്ങളെ തെറ്റിന്‍തരങ്ങളെ?
താളവട്ടങ്ങള്‍ ചിലമ്പവേ ഒക്‌ടോബര്‍
നാലുനേത്രങ്ങളില്‍ നിന്നു പെയ്‌തീടവേ,
നെഞ്ചോടുനെഞ്ചു കുടുങ്ങി
അവസാന മുന്തിരിപ്പാത്രം കുടിച്ചുടച്ചീടവേ,
വ്യഗ്രതവച്ച വിഷം തിന്നവേ,
ജെസ്സീ നിനക്കെന്തു തോന്നീ?
ജെസ്സീ നിനക്കെന്തു തോന്നി?
ഒന്ന്

അനുപമകൃപാനിധി, യഖിലബാന്ധവൻ ശാക്യ-
ജിനദേവൻ, ധർമ്മരശ്മി ചൊരിയും നാളിൽ,

ഉത്തരമഥുരാപുരിക്കുത്തരോപാന്തത്തിലുള്ള
വിസ്തൃതരാജവീഥിതൻ കിഴക്കരികിൽ,

കാളിമകാളും നഭസ്സെയുമ്മവെയ്ക്കും വെൺമനോജ്ഞ-
മാളികയൊന്നിന്റെ തെക്കേ മലർമുറ്റത്തിൽ,

വ്യാളീമുഖം വച്ചു തീർത്ത വളഞ്ഞ വാതിലാർന്നക-
ത്താളിരുന്നാൽ കാണും ചെറുമതിലിനുള്ളിൽ,

ചിന്നിയ പൂങ്കുലകളാം പട്ടുതൊങ്ങൽ ചൂഴുമൊരു
പൊന്നശോകം വിടർത്തിയ കുടതൻ കീഴിൽ,

മസൃണശിലാസനത്തിൻ ചെരിഞ്ഞ പാർശ്വത്തിൽ പുഷ്പ-
വിസൃമരസുരഭിയാമുപധാനത്തിൽ,

മെല്ലെയൊട്ടു ചാഞ്ഞും വക്കിൽ കസവുമിന്നും പൂവാട
തെല്ലളകോപരിയൊരു വശത്താ‍ക്കിയും,

കല്ലൊളിവീശുന്ന കർണ്ണപൂരമാർന്നും, വിടരാത്ത
മുല്ലമാല ചിന്നും കൂന്തൽക്കരിവാർമുകിൽ

ഒട്ടു കാണുമാറുമതിന്നടിയിൽ നന്മൃഗമദ-
പ്പൊട്ടിയന്ന മുഖചന്ദ്രൻ സ്ഫുരിക്കുമാറും,

ലോലമോഹനമായ്ത്തങ്കപ്പങ്കജത്തെ വെല്ലും വലം-
കാലിടത്തു തുടക്കാമ്പിൽ കയറ്റിവച്ചും,

രാമച്ചവിശറി പനീനീരിൽ മുക്കിത്തോഴിയെക്കൊ-
ണ്ടോമൽകൈവള കിലുങ്ങെയൊട്ടു വീശിച്ചും,

കഞ്ജബാണൻ‌തന്റെ പട്ടംകെട്ടിയ രാജ്ഞിപോലൊരു
മഞ്ജുളാംഗിയിരിക്കുന്നു മതിമോഹിനി.

പടിഞ്ഞാറു ചാഞ്ഞു സൂര്യൻ പരിരമ്യമായ് മഞ്ഞയും
കടുംചുവപ്പും കലർന്നു തരുക്കളുടെ

രാജൽകരകേസരങ്ങൾ വീശിടുന്നു ദൂരത്തൊരു
“രാജമല്ലി”മരം പൂത്തു വിലസും‌പോലെ.

കൊണ്ടൽ വേണീമണിയവൾ കുതുകമാർന്നൊരു മലർ-
ച്ചെണ്ടൊരു കരവല്ലിയാൽ ചുഴറ്റിടുന്നു.

ഇളംതെന്നൽ തട്ടി മെല്ലെയിളകിച്ചെറുതരംഗ-
ച്ചുളിചേരും മൃദുചേലച്ചോലയിൽനിന്നും

വെളിയിൽ വരുമച്ചാരുവാമേതരപദാബ്ജം പൊൻ-
തള കിലുങ്ങുമാറവൾ ചലിപ്പിക്കുന്നു.

മറയും മലർവല്ലിയിൽ കുണ്ഠിതമാർന്നിടയ്ക്കിടെ
മറിമാന്മിഴി നോക്കുന്നു വെളിക്കെന്നല്ല,

ഇടതൂർന്നിമകറുത്തുമിനുത്തുള്ളിൽ മദജലം
പൊടിയും മോഹനനേത്രം; പ്രകൃതിലോലം,

പിടഞ്ഞു മണ്ടിനിൽക്കുന്നു പിടിച്ചു തൂനീർ തിളങ്ങും
സ്ഫടികക്കുപ്പിയിലിട്ട പരൽമീൻപോലെ.

തുടുതുടെ സ്ഫൊരിച്ചെഴുമധരപല്ലവങ്ങൾ തൻ
നടുവോളമെത്തും ഞാത്തിൻ ധവളരത്നം,

വിളങ്ങുന്നു മാണിക്യമായവൾ ശ്വസിക്കും രാഗംതാൻ
വെളിയിലങ്ങനെ ഘനീഭവിക്കും‌പോലെ.

നിതംബഗുരുതയാൽത്താൻ നിലംവിടാൻ കഴിയാതി-
സ്ഥിതിയിൽത്തങ്ങുമിക്ഷോണീരംഭതാനത്രേ.

‘വാസവദത്താ‘ഖ്യയായ വാരസുന്ദരി-മഥുരാ-
വാസികളിലറിയാതില്ലിവളെയാരും.

വെളിയിലെന്തിനോ പോയി മടങ്ങിവരും വേറൊരു
നളിനാക്ഷി നടന്നിതാ നടയിലായി.

കനിഞ്ഞൊരു പുഞ്ചിരിപൂണ്ടവളെയക്കാമിനി കാർ-
കുനുചില്ലിക്കൊടികാട്ടി വിളിച്ചിടുന്നു.

“ഫലിച്ചിതോ സഖി, നിന്റെ പ്രയത്നവല്ലരി, രസം
കലർന്നിതോ ഫലം, ചൊൽക കനിയായിതോ?

എനിക്കു സന്ദേഹമില്ലയിക്കുറി, യോർക്കിലപ്പുമാൻ
മനുഷ്യനാണല്ലോ! നീയും ചതുരയല്ലോ.”

ത്വരയാർന്നിങ്ങനെയവൾ തുടർന്നു ചോദിച്ചാളുട-
നരികത്തണഞ്ഞു തോഴി തൊഴുകൈയോടെ

“ ‘സമയമായില്ലെ’ന്നുതനിപ്പൊഴും സ്വാമിനി,യവൻ
വിമനസ്സായുരയ്ക്കുന്നൂ, വിഷമ”മെന്നാൾ.

കുണ്ഠിതയായിതു കേട്ടു പുരികം കോട്ടിയും കളി-
ച്ചെണ്ടു ചെറ്റു ചൊടിച്ചുടൻ വലിച്ചെറിഞ്ഞും

മട്ടൊഴുകും വാണിയവൾ ചൊല്ലിനാൾ മനമുഴറി-
യൊട്ടു തോഴിയോടായൊട്ടു സ്വഗതമായും;

“ ‘സമയമായില്ല’പോലും ‘സമയമായില്ല’പോലും
ക്ഷമയെന്റെ ഹൃദയത്തിലൊഴിഞ്ഞു തോഴി.

കാടുചൊല്ലുന്നതാമെന്നെക്കബളിപ്പിക്കുവാൻ കൈയി-
ലോടുമേന്തി നടക്കുമീയുല്പലബാണൻ.

പണമില്ലാഞ്ഞുതാൻ വരാൻ മടിക്കയാവാമസ്സാധു
ഗണികയായ് ത്തന്നെയെന്നെഗ്ഗണിക്കയാവാം.

ഗുണബുദ്ധിയാൽ ഞാൻ തോഴി, കൊതിപ്പതക്കോമളന്റെ
പ്രണയം മാത്രമാണെന്നു പറഞ്ഞില്ലേ നീ?

വശംവദസുഖ ഞാനീ വശാക്കേടെനിക്കു വരാൻ
വശമില്ലെന്നാലും വന്ന്തയുക്തമല്ല.

വിശപ്പിന്നു വിഭവങ്ങൾ വെറുപ്പോളമശിച്ചാലും
വിശിഷ്ടഭോജ്യങ്ങൾ കാൺകിൽ കൊതിയാമാർക്കും.

അനുരക്തരഹോ! ധനപതികൾ നിത്യമെൻകാലിൽ
കനകാഭിഷേകംചെയ്തു തൊഴുതാൽ പ്പോലും

കനിഞ്ഞൊരു കടാക്ഷിപ്പാൻ മടിക്കും കണ്ണുകൾ കൊച്ചു-
മുനിയെക്കാണുവാൻ മുട്ടിയുഴറുന്നല്ലോ.

കമനീയകായകാന്തി കലരും ജനമിങ്ങനെ
കമനീവിമുഖമായാൽ കഠിനമല്ലേ?

ഭാസുരനക്ഷത്രം‌പോലെ ഭംഗിയിൽ വിടർന്നിടുന്ന
കേസരമുകുളമുണ്ടോ ഗന്ധമേലാതെ.

അഥവാ കഷ്ട!മീ യുവാവശ്ശ്രമണഹതകന്റെ
കഥയില്ലായ്മകൾ കേട്ടു കുഴങ്ങുന്നുണ്ടാം.

അവസരം നോക്കുന്നുണ്ടാം; യമരാജ്യത്തിലാ ശാക്യ-
സ്ഥവിരന്നു പോയൊതുങ്ങാൻ സ്ഥലമില്ലല്ലി!

അനുനയം ചൊൽവാൻ ചെവിതരുന്നുണ്ടോ? സഖീ,യവ-
ന്നനുരാഗാങ്കുരം വാക്കിൽ സ്ഫുരിക്കുന്നുണ്ടോ?

വിവിക്തദേശത്തിൽ തന്നെ വചിച്ചിതോ, ദ്യൂത്യ, മെന്റെ
വിവക്ഷിതമറിഞ്ഞെല്ലാം പറഞ്ഞിതോ നീ?

യതിമര്യാദയിൽത്തന്നെയവനോർക്കിൽ ക്ഷണിക്കുമെൻ
സദനത്തിൽ വന്നു ഭിക്ഷ ഗ്രഹിക്കാമല്ലോ!

അതു ചെയ്യുമായിരുന്നാലത്രമാത്രമായ് മിഴിക്കാ
മധുരാകൃതിയെ നോക്കി ലയിക്കാമല്ലോ!

അർത്ഥഭാണ്ഡങ്ങൾതൻ കനംകുറഞ്ഞുപോകുന്നു, തോഴീ-
യിത്തനുകാന്തിതൻ വിലയിടിഞ്ഞിടുന്നു,

വ്യർത്ഥമായ്ത്തോന്നുന്നു കഷ്ട!മവൻ കാണാതെനിക്കുള്ള
നൃത്തഗീതാദികളിലെ നൈപുണീപോലും.”

കുലനയവിരുദ്ധമായ് കൊഴുക്കുമെപ്രണയത്തിൽ
നില നായികയിൽ കണ്ടു ഹസിച്ചു ദൂതി.

ചലദലകാഞ്ചലയായ് ‘ചാപലമീതരുതെ’ന്നു
തല വിലങ്ങനെയാട്ടിത്തിരസ്കരിച്ചു.

അപഥത്തിൽ നായികയെ നയിക്കും കുട്ടീനീ, മതി-
യുപദേശസം‌രംഭം നീയുരിയാടേണ്ട,

മടയരില്ല ലോകത്തിൽ മുറയുരയ്ക്കാത്തതായി
പടുപാട്ടൊന്നു പാടാത്ത കഴുതയില്ല.

വിളയും സുഖദു:ഖങ്ങൾ വിതയ്ക്കും നന്മതിന്മതൻ
ഫലമായിട്ടെന്ന ബോധം പൊരുളാണെങ്കിൽ

കൊലയും കൊള്ളയും കൂടിക്കുലപരമ്പരയായാൽ
നലമെന്നു ചൊല്ലും നീതി നുണയാൻ നൂനം.

ധനദുർദ്ദേവതയ്ക്കെന്നും ത്രപവിട്ടഹോ! മോഹത്താൽ
തനതംഗം ഹോമിക്കുമിത്തയ്യലാൾക്കുള്ളിൽ

അനവദ്യസുഖദമാമനുരാഗാങ്കുരം വരാ
തനിയേ പിന്നതു വന്നാൽ വരമല്ലല്ലീ?

കതിരവനുടെ ചെറുകിരണവും കാമ്യമല്ലീ-
യതിമാത്രമിരുൾതങ്ങുമന്ധകൂപത്തിൽ?

ഉടനേ ചക്രങ്ങൾ നിലത്തുരുളുമൊച്ചകൾ കൂട്ടി-
പ്പൊടിപൊങ്ങിച്ചു വീഥിയിൽ വടക്കുനിന്നും

ആനതാഗ്രമായ കൊമ്പിൽ പൂവണിഞ്ഞും തിരയിന്മേൽ
ഫേനപിണ്ഡം‌പോലെ പൊങ്ങും പോഞ്ഞു തുള്ളിച്ചൂം

കിലുകിലെക്കിലുങ്ങുന്ന മണിമാലയാർന്ന കണ്ഠം
കുലുക്കിയും കുതിച്ചാഞ്ഞു താടയാട്ടിയും

കാള രണ്ടു വലിച്ചൊരു കാഞ്ചനക്കളിത്തേരോടി
മാളികതൻ മുമ്പിലിതാ വന്നണയുന്നു.

വാതുക്കലായുട,നഗ്രം വളഞ്ഞു കിന്നരി വച്ച
പാദുകകൾ പൂണ്ടും, പട്ടുതലപ്പാവാർന്നും,

കാതിൽ വജ്രകുണ്ഡലങ്ങൾ മിനുക്കിയണിഞ്ഞും, കൈകൾ
മോതിരങ്ങൾതൻ കാന്തിയിൽ തഴുകിക്കൊണ്ടും,

തങ്കനൂൽക്കുടുക്കിയന്നു തനിമഞ്ഞനിറമാർന്നോ-
രങ്കിയാൽ തടിച്ചിരുണ്ട തടി മറച്ചും,

കരയാർന്ന ചെങ്കൗശേയം ഞെറിഞ്ഞു കുത്തിയുടുത്തു
പുറങ്കാൽവരെ പൂങ്കച്ഛം ഞാത്തിപ്പാറിച്ചും,

പൊന്നരഞ്ഞാൺതുടൽ പുറത്തടിയിച്ചുമിരുപാടും
മിന്നുമുത്തരീയം നീട്ടി മോടിയിലിട്ടും

മണിത്തേരിതിൽനിന്നതിസുഭഗമ്മന്യനാമൊരു
വണീശ്വരൻ വൈദേശികനിറങ്ങിനിന്നു.

അതു കണ്ടുടനേ ദൂതിയത്തരുണീമണിയെ സ-
സ്മിതം നോക്കിക്കടക്കണ്ണാലാജ്ഞയും വാങ്ങി,

പതിവുപോലുപചാരപരയായ് പോയകത്തേയ്ക്കാ-
യതിഥിയെയെതിരേറ്റു സൽക്കരിക്കുവാൻ.

ആസനം‌വിട്ടുടൻ മെല്ലെയെഴുനേറ്റു വഴിയേതാൻ
വാസവദത്തയും മണിയറയിലേക്കായ്,

പരിച്ഛദമൊക്കെയേന്തിപ്പുറകേ നടന്നുചെല്ലും
പരിചാരികയാകുമന്നിഴലുമായി,

കരപറ്റിനിന്നു വീണ്ടും കുണങ്ങിത്തൻ കുളത്തിലേ-
ക്കരയന്നപ്പിടപോലെ നടന്നുപോയി.

രണ്ട്

കാലം പിന്നെയും കഴിഞ്ഞു, കഥകൾ നിറഞ്ഞ മാസം
നാലു പോയി നഭസ്സിൽ കാറൊഴിയാറായി,

പാലപൂത്തു, പരിമളം ചുമന്നു ശുദ്ധമാം പുലർ-
കാലവായു കുളിർത്തെങ്ങും ചരിക്കയായി.

അഴകോടന്നഗരത്തിൽ തെക്കുകിഴക്കതുവഴി-
യൊഴുകും യമുനതന്റെ പുളിനം കാണ്മൂ.

ഇളമഞ്ഞവെയിൽ തട്ടി നിറം‌മാറി നീലവിണ്ണിൽ
വിളങ്ങുന്ന വെൺമുകിലിൻ നിരകണക്കേ

ജനരഹിതമാം മേലേക്കരയിലങ്ങങ്ങു കരും-
പനയും പാറയും പുറ്റും പാഴ്‌ച്ചെടികളും

വെളിയിടങ്ങളും വായ്ക്കും സ്ഥലം കാണാം ശൂന്യതയ്ക്കു
കളിപ്പാനൊരുക്കിയിട്ട കളം‌കണക്കേ.

നെടിയ ശാഖകൾ വിണ്ണിൽ നിവർന്നു മുട്ടിയിലയും
വിടപങ്ങളും ചുരുങ്ങി വികൃതമായി,

നടുവിലങ്ങു നിൽക്കുന്നു വലിയൊരശ്വത്ഥം, മുത്തു
തടികൾ തേഞ്ഞും തൊലികൾ പൊതിഞ്ഞു വീർത്തും.

ചടുലദലങ്ങളിലും ശൃംഗഭാഗത്തിലും വെയിൽ
തടവിച്ചുവന്നു കാറ്റിലിളകി മെല്ലെ,

തടിയനരയാലതു തലയിൽത്തീകാളും നെടും-
ചുടലബ്ഭൂതം‌കണക്കേ ചലിച്ചു നില്പൂ.

അടിയിലതിൻ ചുവട്ടിലധികം പഴക്കമായ്ക്ക്-
ല്ലുടഞ്ഞും പൊളിഞ്ഞുമുണ്ടൊരാൽത്തറ ചുറ്റും.

ഇടുങ്ങിയ മാളങ്ങളിലിഴഞ്ഞേറും പാമ്പുകൾപോൽ
വിടവുതോറും പിണഞ്ഞ വേരുകളോടും.

പറന്നടിഞ്ഞരയാലിൻ പഴുത്ത പത്രങ്ങളൊട്ടു
നിറം‌മങ്ങി നിലം‌പറ്റിക്കിടപ്പു നീളെ;

ഉറുമ്പിഴയ്ക്കുമരിയുമുണങ്ങിയ പൂവും ദർഭ-
മുറിത്തുമ്പും മറ്റും ചേർന്നു ചിതറിച്ചിന്നി.

അകലത്തൊരു മൂലയിൽ കെടുന്ന കനലിൽനിന്നു
പുകവല്ലി പൊങ്ങിക്കാറ്റിൽ പടർന്നേറുന്നു.

ചികഞ്ഞെടുത്തെന്തോ ചില ദിക്കിൽനിന്നു ശാപ്പിടുന്നു
പകലെന്നോർക്കാതെ കൂറ്റൻ കുറുനരികൾ.

കുറിയോരങ്കുശം‌പോലെ കൂർത്തുവളഞ്ഞുള്ള കൊക്കു
നിറയെക്കൊത്തിവലിച്ചും നഖമൂന്നിയും,

ഇരയെടുക്കുന്നു പെരുംകഴുകുകൾ ചില ദിക്കിൽ
പരിഭ്രമിയാതിരുന്നു ഭയങ്കരങ്ങൾ

ഉടഞ്ഞ ശംഖം‌പോലെയുമുരിച്ചു മുറിച്ച വാഴ-
ത്തടപോലെയും തിളങ്ങുമസ്ഥിഖണ്ഡങ്ങൾ,

അവയവശിഷ്ടങ്ങളായടിഞ്ഞു കിടക്കുന്നുണ്ടൊ-
ട്ടവിടെവിടെ മറഞ്ഞും മറയാതെയും,

അരയാൽത്തറവരെയും വടക്കുനിന്നെത്തുന്ന കാൽ-
പ്പെരുമാറ്റം കുറഞ്ഞ പാഴ്നടക്കാവിന്റെ

പരിസരങ്ങളിൽ ഭസ്മപ്പാത്തികൾ കാണുന്നു ചുറ്റും
കരിക്കൊള്ളിയും കരിഞ്ഞ കട്ടയുമായി.

ഉടലെടുത്ത നരന്മാർക്കൊന്നുപോലേവർക്കും ഭോജ്യ-
മിടരറ്റു പിതൃപൈതാമഹസമ്പ്രാപ്തം.

ഇടമിതിഹലോകത്തിൽ പരമാവധിയാണൊരു
ചുടുകാടാ‍ണതു ചൊല്ലാതറിയാമല്ലോ.

മരത്തിൻപിന്നിൽ കൊക്കുകൾ പിളർത്തിപ്പറന്നുവീണും
വിരവിൽ വാങ്ങിയും വീണ്ടുമോങ്ങിയുമിതാ,

കാട്ടിടുന്നെന്തോ ശല്യങ്ങൾ കണ്ഠകോലാഹലത്തോടും
കാട്ടെലിവേട്ടയിൽപ്പോലെ മലങ്കാക്കകൾ

അഹഹ! കഷ്ടമിങ്ങിതാ കുനിഞ്ഞിരുന്നൊരു നാരി
സഹിയാത താപമാർന്നു കരഞ്ഞിടുന്നു,

കരവല്ലിയൊന്നിൽക്കാകതർജ്ജനത്തിനേന്തിയുള്ളോ-
രരയാൽച്ചില്ലയാട്ടിയുമശ്രു വർഷിച്ചും.

കരിയും ചാമ്പലും‌പോലെ കറുത്തോരപ്പക്ഷികൾതൻ
ചരിഞ്ഞ നോട്ടങ്ങൾക്കേകശരവ്യമായി,

അരികിൽക്കാണുന്നു ചേലച്ചീന്തിനാൽ മറഞ്ഞു, നാല്പാ-
മരമരിഞ്ഞുകൂട്ടിയമാതിരിയേതോ.

അതുമല്ലവൾതൻ മുമ്പിലാൽത്തരമേൽ നീണ്ടു രൂപ-
വിധുരമാമൊരു പിണ്ഡം വസ്ത്രവിദ്ധമായ്.

രുധിരാക്തമായി വില്പാനിറക്കിയിട്ട കുങ്കുമ-
പ്പൊതിപോലെ കിടക്കുന്നു പുതച്ചുമൂടി.

ന്ധടിതിയങ്ങിതാ പാരം ചാരുവായ് പ്രാംശുവായ് നിഴൽ
പടിഞ്ഞാറു വീശുമൊരു ഭാസുരാകൃതി

നടക്കാവൂടെ വരുന്നു, ഭാനുമാനിൽനിന്നു കാറ്റിൽ
കടപൊട്ടിപ്പറന്നെത്തും കതിരുപോലെ.

പാവനമാം മുഖപരിവേഷമാർന്ന മുഗ്ദ്ധയുവ-
ഭാവമോടും കൂറെഴും വാർമിഴികളോടും

ആ വരും വ്യക്തി നൂനമൊരാരഹതനമാം, മെയ്യിൽ മഞ്ഞ-
ച്ചീവരം കാണുന്നു, കൈയിൽച്ചട്ടി കാണുന്നു.

ഭിക്ഷതേടി വരികയില്ലിവിടെയിവനെന്നല്ലി-
ബ്ഭിക്ഷു പാശുപതനല്ല ചുടലപൂകാൻ.

ഇക്ഷണം മുങ്ങുമാർക്കോകൈയേകുവാൻ പോന്നെന്നും തോന്നും
ദക്ഷതയും ത്വരയും ദാക്ഷിണ്യവും കണ്ടാൽ.

ശരിശരി! പരദു:ഖശമനമോർത്തല്ലോ മറ്റും
ശരണത്രയീധനന്മാർ ഭിക്ഷതെണ്ടുന്നു.

തിരഞ്ഞു രക്ഷനൽകുന്ന ദേവതകളല്ലോ സാക്ഷാൽ
ധരണിയിൽ നടക്കുമിദ്ധർമ്മദൂതന്മാർ.

അടുക്കുന്നിതവൻ, പറന്നകലുന്നുടൻ കാക്കകൾ,
ഞടുങ്ങിയാ രംഗം കണ്ടു പകച്ചു ധന്യൻ;

മടുത്തുനിൽക്കുന്നു, പിന്നമ്മഹിള മാഴ്കി വാണീടു-
മിടത്തെത്തുന്നു, കണ്ടവൾ സംഭ്രമിക്കുന്നു.

“ ‘വാസവദത്ത’ താനോയി വിപന്നമാം പ്രിയജനം?
നീ സദയം ചൊൽക ഭദ്രേ, ‘ഉപഗുപ്തൻ’ ഞാൻ”

എന്നലിഞ്ഞുഴറിയവനുരയ്ക്കുന്നു പുതച്ചവൾ-
തന്നരികിൽ കിടക്കുമത്തറ്റിയെച്ചൂണ്ടി.

ഉടനപ്പിണ്ഡമനങ്ങാനൊരുങ്ങുനിതഹോ! പുറ-
പ്പെടുന്നു ഞരങ്ങി ശബ്ദം ദീനദീനമായ്.

മൃതസഞ്ജീവിനിയോയി വാൿസുധ,യിവന്റെ നാമ-
ചറ്റുരക്ഷരിതാനിത്ര ശക്തിയാർന്നതോ!

അഹഹ! മൃത്യുവിന്നിരുട്ടാഴിയിൽ മുങ്ങിയ സത്ത്വം
മുഹൂരിന്ദ്രിയവാതിലിൽ മുട്ടുകല്ലല്ലി!

തല നൂണുവരികല്ലീ, കൃമികോശംതന്നിൽനിന്നു
ശലഭംകണക്കെ, ചേലച്ചുരുളിൽനിന്നും?

അതുമല്ലഹോ! മുക്കാലും പാഴ്മുകിൽ മുടി, വിഭാത-
മതി വീണു കിടക്കുന്നിങ്ങതിൽക്കാണുന്നു

ജടിലമാം കുറുനിര ചിന്നിടും ശ്വേതമാം വളർ-
നിടീലവും മയ്യഴിഞ്ഞ നേത്രയുഗ്മവും

അസംശയമൊരു നാരീമുഖംതാനിതാ നയനം
സുസംവൃതമാമീത്തനു വികലാംഗംതാൻ

സസംഭ്രമം പഴക്കത്താൽ ഭ്രൂലതതാനുണന്നെന്തോ
പ്രസംഗിപ്പാനൊരുങ്ങുന്നു ഫലിക്കായ്കിലും.

ശരി,യസൂചനകണ്ടു ചീവരഖണ്ഡത്താൽ തോഴി-
യരികിൽ കാക്ക തെണ്ടീടുമപ്പദാർത്ഥത്തെ

അധികം മൂടുന്നു വിരഞ്ഞപ്പുമാൻ കാണാതെ, ഹന്ത!
മൃതിയിലും മഹിളമാർ മറക്കാ മാനം!

പഴുതേയാണഥവായിപ്പരിഭ്രമമെടോ തോഴി,
കഴിയാ നിനക്കിവന്റെ കണ്ണു മൂടുവാൻ.

മറവിൽ കിടക്കും ജന്മമൃതികാരണങ്ങൾപോലു-
മറിയും സൂക്ഷ്മദൃക്‌കാകുമാഹതനിവൻ

കമ്പമെന്തിനതുമല്ലിയവയവഖണ്ഡങ്ങൾ നിൻ-
മുമ്പണയും‌മുമ്പുതന്നെ കണ്ടുപോയിവൻ

അമ്പിനോടുമിവയുടെയുടമസ്ഥയിക്കിടക്കും
ചമ്പകമേനിയാളെന്നും ഗ്രഹിച്ചുപോയി.

തുണിത്തുണ്ടിൽ മായാതെ കാണുന്നു വെളിക്കൊടുവി-
ലണഞ്ഞ കോലരക്കിൻ ചാറുണങ്ങിപ്പറ്റി.

പാടലകോമളമായ പാദതാരും പരം നൃത്ത-
മാടിയയവാർന്ന ചാരു നരിയാണിയും,

കാഞ്ചനകിങ്കിണിത്തളകൾതൻ മൃദുകിണ-
ലാഞ്ച്ഛനരമ്യമാം പുറവടിയും പൂണ്ടു,

കാഴമ്പുമൊട്ടൊത്ത കണങ്കാൽ മുറികളിതാ മുട്ടിൻ
താഴെച്ചോരയൊലിച്ചാർന്ന വേടുകളോടും.

അടുത്തുതാനതാ ഹന്ത! മയിലാഞ്ചിയണിഞ്ഞല്പം
തുടുത്തും തന്ത്രികൾ മീട്ടും തഴമ്പുപൂണ്ടും,

മൃദുമിനുസമാം നഖം‌മിന്നി നന്മണിമോതിര-
മതിചിരമണിഞ്ഞെഴും പാടുകൾ തങ്ങി,

കോമളമായ്ത്തുമ്പു കൂർത്ത വിരലേലും കരം കാണ്മൂ
ഹേമപുഷ്പം‌പോലെ രക്തകുങ്കുമാക്തമായ്.

കോൾമയിർക്കൊള്ളുമോർക്കുമ്പോൾ കഠിനമയ്യോ! മുറിച്ചു
ഭൂമിയിലെറിഞ്ഞതാരിപ്പൂവലംഗങ്ങൾ!

ഹാ! മിന്നുന്നിപ്പോഴുമിവ-വില പരിച്ഛേദിച്ചില്ല
കാമരാജ്യത്തിങ്കൽ മുമ്പിക്കല്ലുകൾക്കാരും

‘വാസവദത്ത’ താനിവൾ, ഇവൾതാൻ മലർമുറ്റത്താ
വാസരാന്തത്തിൽ നാം കണ്ട വിശ്വമോഹിനി.

ഹാ! സുഖങ്ങൾ വെറുംജാലം, ആരറിവൂ നിയതിതൻ
ത്രാസുപൊങ്ങുന്നതും താനേ താണുപോവതും.

മലിനകന്ഥയാലംഗം മുറിച്ചോരുടൽ മുടിയ-
ന്നിലയിലിരുന്നോളിവൾ കിടപ്പായയ്യോ.

ഇലയും കുലയുമരിഞ്ഞിടവെട്ടി മുറിച്ചിട്ട
മലവാഴത്തടിപോലെ മലർന്നടിഞ്ഞു!

ചോരരാരുമിവളുടെ ചുവരു തുരന്നിടഞ്ഞി-
ഗ്ഘോരകൃത്യം ചെയ്തതല്ല, ധനമോഹത്താൽ;

വാരുണീമത്തരാം വല്ല വിടരും കലഹത്തിലീ
വാരനാരിയാളെ വെട്ടിമുറിച്ചതല്ല;

സാരമാം മന്ത്രഭേദത്തിൽ സംശയിതയായിവൾക്കി-
ഗ്ഘോരശിക്ഷതൻ കോയിമ വിധിച്ചതല്ല.

എന്തിനന്യവിപത്തുകളഥവാ തേടുന്നു കഷ്ടം!
സ്വന്തവാളാൽ സ്വയംവെട്ടി നശിപ്പൂ മർത്ത്യർ!

ഒട്ടുനാൾമുമ്പിവളൊരു തൊഴിലാളിത്തലവന്റെ-
യിഷ്ടകാമുകിയായ് വാണു രമിച്ചിരുന്നു.

കഷ്ടകാലത്തിനപ്പോളക്കാളവണ്ടിയിൽ നാം കണ്ട
ചെട്ടിയാരതിഥിയായ്ച്ചെന്നടുത്തുകൂടി.

പരിചയംകൊണ്ടു വിട്ടുപിരിയാതായവൻ, പിന്നെ
പ്പരിചാരകന്മാർ കാര്യം മറച്ചുവച്ചു.

അഭ്യസൂയയിരുവർക്കുമുളവാകാതൊഴിക്കുവാ-
നഭ്യസിച്ച തന്ത്രമെല്ലാമവർ കാണിച്ചു.

ഒരുകാര്യം നിരൂപിച്ചാലൊരുവൻ കാമ്യൻ, പിന്നെ മ-
റ്റൊരുകാര്യം നിനയ്ക്കുമ്പോൾ മറ്റവൻ മാന്യൻ.

ഒരുവനെപ്പിരിവാനുമൊരുകാലത്തു രണ്ടാളെ
വരിപ്പാനും പണിയായി വലഞ്ഞു തന്വി.

ദിനങ്ങൾ ചിലതു പോയി, നടപടികളാൽ സ്നേഹം
തനിപ്പൊന്നല്ലെന്നുമാദ്യൻ സംശയിക്കയായ്

പരമസാധ്വിയിൽപ്പോലും പുരുഷന്നു ശങ്ക തോന്നാം
പുരഗണികയിൽപ്പിന്നെപ്പറയേണമോ?

കുപിതനാക്കിയാലവൻ കലക്കമുണ്ടാക്കും ഭാവി
വിപൽക്കരമായും തീരുമവൾക്കാ,കയാൽ

മുഖം തെല്ലുകറുക്കുമോ മുഖ്യജാരനെ ക്രമേണ
പുകയുമഗ്നിബാണം‌പോലവൾ പേടിച്ചു.

പരിനാശകരമാമ’ത്തീക്കുടുക്ക’ പൊട്ടും‌മുമ്പേ
തിരിമുറിച്ചെറിയാതെ തരമില്ലെന്നായ്.

ശേഷമെന്തിനുരയ്ക്കുന്നിതവനിപ്പോളില്ല, സർവ്വം
ജോഷമായ്, രണ്ടുമൂന്നുനാൾ കഴിഞ്ഞു കഷ്ടം!

തോഷവുമൊട്ടുവളാർന്നു, ഹന്ത! യിദ്ധൂർത്തയെച്ചൊല്ലി
യോഷമാരേ, നിങ്ങളെല്ലാം ലജ്ജിക്കാറുമായ്!

അഹഹ! സങ്കടാമോർത്താൽ മനുഷ്യജീവിതത്തെക്കാൾ
മഹിയിൽ ദയനീയമായ് മറ്റെന്തോന്നുള്ളു!

പുഷ്പശക്തിവഹിക്കുമിപ്പളുങ്കുപാത്രം വിരലാൽ
മുട്ടിയാൽ മതി, തവിടുപൊടിയാമല്ലോ!

അതുമല്ല വിപത്തുകളറിയുന്നില്ലഹോ മർത്ത്യൻ
പ്രതിബോധവാനെന്നാ പരിമോഹത്താൽ.

ഊറ്റമായോരുരഗത്തിൻ ചുരുളിനെയുറക്കത്താൽ
കാറ്റുതലയണയായേ കരുതൂ ഭോഷൻ!

അതുപോകട്ടെ പാപത്തിൻ പരിണാമം കാണ്മിൻ, നാടു
പ്രതികൂലമായ്, അവൾ തൻ തൊഴുത്തിൽനിന്നും

ഒറ്റുകാർ കുഴിച്ചവന്റെ വികൃതപ്രേതമെടുത്തു,
കുറ്റവാളിയായവളെബ്ബന്ധനംചെയ്തു.

ഫലിച്ചില്ല കടക്കണ്ണിൻപണിയും ധനത്തിൻ മുഷ്കു-
മുൽച്ചിലറ്റന്നിരുന്ന ധർമ്മപീഠത്തിൽ!

നിലപെറ്റ നേരിൻ‌കാന്തി നീതിവാദപടുക്കൾതൻ
വലിയ വാചാലതയിൽ മറഞ്ഞുമില്ല.

ഹാ! മഹാപാപമിതിവൾ ചെയ്തുവല്ലോ! കടുപ്പമി-
ക്കോമളിമയെങ്ങു നെഞ്ചിൻ ക്രൌര്യമെങ്ങഹോ!

പ്രേമമേ, നിൻ പേരുകേട്ടാൽ പേടിയാം, വഴിപിഴച്ച
കാമകിങ്കരർ ചെയ്യുന്ന കടുംകൈകളാൽ.

വധദണ്ഡാർഹയവളെ വിധിജ്ഞനാം പ്രാഡ്വിവാക്ൻ
വിധിച്ചപോലഹോ! പിന്നെ നൃപകിങ്കരർ,

കരചരണശ്രവണനാസികൾ മുറിച്ചു ഭൂ-
നരകമാം ചുടുകാട്ടിൻ‌നടുവിൽ തള്ളി.

ഹാ! മതിമോഹത്താൽ ചെയ്തു സാഹസമൊ, ന്നതിനിന്നി-
പ്പുമൃദുമേനിയാൾ പെറ്റും പാടു കണ്ടില്ലേ!

നാമവും രൂപവുമറ്റ നിർദ്ദയമാം നിയമമേ,
ഭീമമയ്യോ! നിന്റെ ദണ്ഡപരിപാടികൾ!

മൂന്ന്

രക്തമെല്ലാം ഒഴികിപ്പോയ്, ക്ഷയിച്ചു ശക്തി, സിരകൾ
രിക്തമായ്; പ്രാണപാശമറുമാറായി;

അക്കിടപ്പിലുമവളാ യുവമുനിയെ വീക്ഷിപ്പാൻ
പൊക്കിടുന്നു തല, രാഗവൈഭവം കണ്ടോ!

അഥവായിവൾക്കെഴുമിബ്ഭാവബന്ധബലത്താൽതാൻ
ശിഥിലമായ തല്പ്രാണൻ തങ്ങിനില്പതാം;

അന്തിമമാം മണമർപ്പിച്ചടിവാൻ മലർ കാക്കില്ലേ
ഗന്ധവാഹനെ?-രഹസ്യമാർക്കറിയാവൂ?

പുടം വരണ്ടു പറ്റിയ പോള പണിപ്പെട്ടു ചെറ്റു
വിടർത്തും കണ്ണിലവന്റെ കാന്തി വീഴവേ

അവൾ തൻ പാണ്ഡുമുഖത്തിലന്തിവിണ്ണിലെന്നപോലെ-
യെവിടുന്നോ ചാടിയെത്തി രക്തരേഖകൾ!

മരവിച്ചു മർമ്മസന്ധിനിരയർക്ഷണമന്ത:-
കരണം വേദന വിട്ടു നിൽക്കവേ തന്വി

സ്മരിക്കുന്നു പൂർവ്വരാഗമവനെ നോക്കിക്കണ്ണാൽത്താൻ
ചിരിക്കയും കരകയും ചെയ്യുന്നു പാവം

വിരഞ്ഞന്തർഗദ്ഗദമായ്, വിടങ്കത്തിലെഴും പ്രാവിൻ
വിരുതം‌പോലെ മൃദുവായ് വ്യക്തിഹീനമായ്;

ഉരയ്ക്കുന്നുമുണ്ടവൾ താണുടൻ കൈകൾ പിന്നിൽ ചേർത്താ-
ഞ്ഞരികിൽക്കുനിഞ്ഞു നിൽക്കുമവനോടേതോ.

അനുനാസികവികലമന്തരോഷ്ഠലീനദീന-
സ്വനമമ്മൊഴിയിതരശ്രാവ്യമല്ലഹോ!

അനുകമ്പ കലർന്നതിശ്രാവകൻ ശ്രവിപ്പൂ, നമു-
ക്കനുമിക്കാമവനോതുമുത്തരങ്ങളാൽ;

“ഇല്ല, ഞാൻ താമസിച്ചുപോയില്ലെടൊ സരളശീലേ-
യല്ലൽ നീയിന്നെന്നെച്ചൊല്ലിയാർന്നിടായ്കെടോ,

ശോഭനകാലങ്ങളിൽ നീ ഗമ്യമായില്ലെനിക്കു, നിൻ
സൌഭഗത്തിൽ മോഹമാർന്ന സുഹൃത്തല്ല ഞാൻ.

അറിയുന്നുണ്ടെങ്കിലും ഞാനകൃത്രിമപ്രണയത്തി-
ന്നുറവൊന്നു നിങ്ങൾക്കാമ്പിലൂറി നിന്നതും.

മുറയോർക്കുമ്പോളതു നിൻ മഹിതഗുണമെന്നോർത്തു
നിറയുന്നുണ്ടെനിക്കുളിൽ നന്ദിതാനുമേ;

പരമവിപത്തിങ്കലും പരിജനം നിന്നെ വിട്ടു-
പിരിയാതിങ്ങണഞ്ഞഹോ! പരിചരിച്ചു,

ചൊരിയുമിക്കണ്ണുനീർ നിൻ സ്ഥിരദാക്ഷിണ്യശീലത്തെ-
യുരചെയ്യുന്നുണ്ടതും ഞാനോർക്കുന്നുണ്ടെടോ.

നിയതം സ്നേഹയോഗ്യ നിൻ സ്ഥിരദാക്ഷിണ്യശീലത്തെ-
യുരചെയുന്നുണ്ടതും ഞാനോർക്കുന്നുണ്ടെടോ.

നിയതം സ്നേഹയോഗ്യ നീ നിജവൃത്തിവശയായ് ദുർ-
ന്നിയതിയാൽ ഘോരകൃത്യം ചെയ്തുപോയല്ലോ!

ദയനീയം, നീയിയന്ന ധനദാഹവും സൊന്ദര്യ
സ്മയവും ഹാ! മുഗ്‌ദ്ധേ, നിന്നെ വഞ്ചിച്ചായല്ലോ!

അതിചപലമീയന്ത:കരണം ലോകഭോഗങ്ങൾ
പ്രതിനവരസങ്ങളാൽ ഭൂരിശക്തികൾ.

ഗതിയെന്തു ജന്തുക്കൾക്കി-രതിരോഷമോഹങ്ങളാൽ
ജിതലോകമാ’മവിദ്യ’ ജയിച്ചീടുന്നു.

അതു നിൽക്ക, വിപത്തിതൊരരതുലാനുഗ്രഹമായ് നീ
മതിയിലോർക്കണം സഖീ, -എന്തുകൊണ്ടെന്നോ?

ഇതിനാലിന്നു കണ്ടില്ലേ വിഭവത്തിൻ ചലത്വവും
രതിസമാനരൂപത്തിൽ രിക്തതയും നീ?

സാരമില്ലെടോ, നിൻ നഷ്ടം സഹജേ നൊടിയിൽ ഗുരു-
കാരുണിയാൽ നിനക്കിന്നു കൈക്കലാമല്ലോ.

ചോരനപഹരിക്കാത്ത ശാശ്വതശാന്തിധനവും
മാരനെയ്താൽ മുറിയാത്ത മനശ്ശോഭയും.

കരയായ്ക ഭഗിനീ, നീ കളക ഭീരുത, ശാന്തി
വരും, നിന്റെ വാർനെറുക ഞാൻ തലോടുവൻ.

ചിരകാലമഷ്ടമാർഗ്ഗചാരിയാമബ്ഭഗവാന്റെ
പരിശുദ്ധപാദപത്മം തുടച്ച കൈയാൽ.”

എന്നലിഞ്ഞവൻ കരതാരവൾതൻ പൂവൽനെറ്റിമേ-
ലൊന്നുചേർക്കുന്നങ്ങവൾക്കു ചീർക്കുന്നു രോമം,

ഖിന്നമുഖിയാമവൾതൻ കെടുന്ന സംജ്ഞ വിരലാ-
ലുന്നയിച്ച ദീപമ്പോലുന്നുജ്ജ്വലിക്കുന്നു.

തുടരുന്നൂ മൊഴിയവൻ, “ശരി, സോദരി, ഞാൻ സ്വയം
മടിച്ചുതാൻ മുമ്പു വന്നു നിന്നെ മീളുവാൻ;

കുശലമാർഗ്ഗങ്ങളന്നു കേൾക്കുമായിരുന്നില്ല നീ,
വിശസനം സുഖികളെ വിജ്ഞരാക്കുന്നു.

അഖിലജന്തുദു:ഖവുമപാകരിക്കുന്ന ബോധം
വികിരണം ചെയ്തിടുന്ന വിശ്വവന്ദ്യന്റെ

വാസപവിത്രങ്ങളാണീ വാസരങ്ങൾ ഭൂവിൽ, നമ്മൾ
വാസവദത്തേ, കരഞ്ഞാൽ വെടിപ്പല്ലെടോ.

മംഗലേതരകർമ്മത്തഅൽ മലിന നീശുഭം, നമ്മൾ
സംഗതിയില്ലെന്നെൻ സഖി, സംശയിക്കല്ലേ.

അംഗുലീമലനുപോലുമാർഹതപദമേകിയ
തുഗമാം കരുണയെ നീ വിശ്വസിച്ചാലും.

സത്യമോർക്കുകിൽ സംസാരയാത്രയിൽ പാപത്തിൻ കഴൽ
കുത്തിടാതെ കടന്നവർ കാണുകില്ലെടോ.

ബദ്ധപങ്കമായോടുന്നിതൊരുകാലം നദി പിന്നെ
ശുദ്ധികലർന്നൊരു കാലം ശോഭതേടുന്നു.

കലമില്ല നിനക്കെന്നും കരൾ കാഞ്ഞു വൃഥാ മതി-
ശാലിനി, മാഴ്കൊല്ല, ചിരഞ്ജീവികൾക്കുമേ,

ലോലമാം ക്ഷണമേ വേണ്ടൂ ബോധമുള്ളിൽ ജ്വലിപ്പാനും
മാലണയ്ക്കും തമസ്സാകെ മാഞ്ഞുപോവാനും.

ഭുക്തഭോഗയായ് സഹിച്ച പരിവേദനയാൽ പാപ-
മുക്തയായി, സഹജേ, നീ മുക്തിപാത്രമായ്.

ശ്രദ്ധയാർന്നു വിദ്യയിനി ശ്രവിക്കുക പവിത്രയായ്
ബുദ്ധമാതാവെഴും പുണ്യലോകം പൂകുക!”

താണുനിൽക്കുന്നങ്ങനെയബ്ഭിക്ഷു വിവക്ഷുവായുടൻ,
ക്ഷീണതയാൽ മങ്ങിയ വാർമിഴികൾ വീണ്ടും

കോണടിയോളവും തുറന്നവഹിതായമ്പോടു-
മേണനേത്രയാളവനെയൊന്നു നോക്കുന്നു.

കരതലമുയർത്തിക്കാർചികുരതൻ ശിരസ്സിൽ വെ-
ച്ചുരചെയ്യുന്നു വാക്കലിഞ്ഞമ്മുനീശ്വരൻ,

ശരണരത്നങ്ങൾ മൂന്നും ചെവിയിലേറ്റുടനന്ത:-
കരണത്തിലണിഞ്ഞവൾ കാന്തി തേടുന്നു.

നിറഞ്ഞു തലക്ഷണമൊരു നവതേജസ്സു മുഖത്തിൽ
മറഞ്ഞുപോയ് മുമ്പു കണ്ട ശോകരേഖകൾ

പറയാവതല്ലാത്തൊരു പരമശാന്തിരസത്തി-
ന്നുറവായവൾക്കു തോന്നിയവളെത്തന്നെ.

ക്ഷണമുടൽ കുളുർത്തഹോ! ചലിച്ചു സിരകൾ, രക്തം
വ്രണമുഖങ്ങളിൽ വാർന്നൂ വീതവേദനം.

സ്ഫുരിച്ചു ബാഷ്പബിന്ദുക്കളവൾക്കു വെൺകുടക്കണ്ണി-
ലുരച്ച ചെറുശംഖിൽത്തൂമുത്തുകൾപോലെ.

തിരിയേയുഅവളുപഗുപ്തനെയൊന്നുപകാര-
സ്മരണസൂക്തങ്ങൾ പാടും മിഴിയാൽ നോക്കി.

ചരിതാർത്ഥനവനവൾ ചൊരിഞ്ഞോരശ്രുബിന്ദുകൈ-
വിരലാൽ തുടച്ചു വാങ്ങി നിവർന്നു നിന്നു.

പരം പിന്നെയുഴന്നെങ്ങും മിഴികളൊന്നുഴിഞ്ഞങ്ങ-
ത്വരയിലവൾ ജീവിച്ചശുദ്ധിതേടീടും

ക്ഷണത്തിൽ ചെന്നു ഞെരുങ്ങി പ്രപഞ്ചം നിന്നഹോ! ഹിമ-
കണത്തിൽ ബിംബിച്ചുകാണും കാനനം‌പോലെ.

പരിസരമതിലവൾ പിന്നെയും കണ്ടാൾ തന്നിഷ്ട-
പരിചാരികയാൽ വീണ്ടും പരിഗുപ്തങ്ങൾ.

അപാകൃതങ്ങളഅകുമായംഗകങ്ങൾ, സ്വയം കർമ്മ-
വിപാകവിജ്ഞാനപാഠപരിച്ഛദങ്ങൾ.

കൃതകോപനൊരു ശിശു കളിയിൽ ഭഞ്ജിച്ചെറിഞ്ഞ
പതംഗികാംഗങ്ങൾപോലെ ദയനീയങ്ങൾ.

തിരിയെ നോക്കുന്നിതവളതുകൾ സാകൂതമായും
നിരുദ്വേഗമായും ഹാ! നിർമ്മമതമായും

യമുനയിലിളംകാറ്റു തിരതല്ലി ശാഖ ചലി-
ച്ചമരസല്ലാപം കേൾക്കായരയാലിന്മേൽ;

താണുടനേ രണ്ടു നീണ്ട ഭാനുകിരണങ്ങളങ്ങു
ചേണിയന്ന കനകനിശ്രേണിയുണ്ടാക്കി;

അതു നോക്കുക്കുതുകമാർന്നമലവിസ്മയസ്മേര-
വദനയാമവൾക്കഹോ; ശാന്തശാന്തമായ്,

അർദ്ധനിമീലിതങ്ങളായുപരി പൊങ്ങീ മിഴിക-
ളൂർദ്ധ്വലോകദിദൃക്ഷയാലെന്നപോലെതാൻ.

പാവക, നീ ജയിക്കുന്നു പാകവിജ്ഞാനത്തഅൽ നശ്യ-
ജ്ജീവലോകം തേടുമിന്നോ നാളെയോ നിന്നെ;

തൂലകർണത്തൊടില്ല നനഞ്ഞാൽ; ചൂടാൽ വരണ്ട
ബാലരംഭയെക്കർപ്പൂരഖണ്ഡമാക്കും നീ!

പരിനിർവ്വാണയായ തൻ പ്രിയസ്വാമിനിയെ നോക്കി-
പ്പരിചാരിക വാവിട്ടു വിളിച്ചുകേണു,

പരിചിലന്തസ്സമാധി ശിഥിലമാക്കിത്തിരിഞ്ഞ-
പ്പരമോദാരനവളെസ്സാന്ത്വനംചെയ്തു.

ഉപചയിച്ചംഗംഎൽലാമുടനവർ കൊണ്ടുപോയ-
ങ്ങുപനദീതടമൊരു ചിതമേൽ വെച്ചു.

ഉപരിയെന്തുരപ്പൂ! കേണുഴലുമത്തോഴിതന്നെ
ഉപഗുപ്തനൊരുവിധം പറഞ്ഞയച്ചു.

ഹാ! മിഴിച്ചുനിന്നവനങ്ങമ്മഥുരയിലെ മുഖ്യ-
കാമനീയകത്തിൻ ഭസ്മകദംബം കണ്ടു!

ആ മഹാന്റെ കണ്ണിൽ നിന്നാച്ചാമ്പലിലൊരശ്രുകണം
മാമലകീഫലമ്പോലെയടർന്നുവീണു.

ഉൽക്കടാശോകതിക്തമല്ലോർക്കുകിലന്നയനാംബു,
‘ദു:ഖസത്യ’ജ്ഞനദ്ധീരൻ കരകയില്ല.

തൽകൃതാർത്ഥതാസുഖത്തേൻതുള്ളിയല്ലതു-ജന്തുവി-
ന്നുൽക്രമണത്തിൽ മോദിക്കാ ഹൃദയാലുക്കൾ.

ക്ഷിപ്രസിദ്ധി കണ്ടു തൂർന്ന വിസ്മയരസവുമല്ല-
തദ്ഭുതചാപലം ഹേതുദർശിയാർന്നിടാം.

കരുതാം മറ്റൊന്നല്ലതു ‘കരുണ’തൻ കയത്തിലെ-
പ്പരിണതോജ്ജ്വലമുക്താഫലമല്ലാതെ.

ഉടനെയന്നു താൻ ചെയ്ത ശുഭകർമ്മത്തിൻ മഹത്ത്വം
കടുകോളം മതിയാതെ ഗളിതഗർവ്വൻ

ചുടുകാടു വിട്ടു പിന്നശ്ശുചിവ്രതൻ വന്നവഴി
മടങ്ങിപ്പോകുന്നു ചിന്താമന്ദവേഗനായ്.

നമസ്കാരമുപഗുപ്ത, വരിക ഭവാൻ നിർവ്വാണ-
നിമഗ്നനാകാതെ വീണ്ടും ലോകസേവയ്ക്കായ്;

പതിതകാരുണികരാം ഭവാദൃശസുതന്മാരെ
ക്ഷിതിദേവിക്കിന്നു വേണമധികം പേരെ.
ഒന്ന്

പണ്ടുത്തരഹിന്ദുസ്ഥാനത്തിൽ വൻ‌പുകഴ്-
കൊണ്ട ശ്രാവസ്തിക്കടുത്തോരൂരിൽ,

രണ്ടായിരത്തഞ്ഞൂറാണ്ടോളമായ്-വെയിൽ
കൊണ്ടെങ്ങും വാകകൾ പൂക്കുന്നാളിൽ

ഉച്ചയ്ക്കൊരുദിനം വന്മരുവൊത്തൊരു
വിച്ഛായമായ വെളിസ്ഥലത്തിൽ

കത്തുന്നൊരാതപജ്വാലയാലർക്കനെ
സ്പർദ്ധിക്കും മട്ടിൽ ജ്വലിച്ചു ഭൂമി

അദ്ദിക്കിലൂടെ കിഴക്കുനിന്നേറെ നീ-
ണ്ടെത്തുമൊരുവഴി ശൂന്യമായി

സ്വച്ഛതരമായ കാനൽ‌പ്രവാഹത്തിൻ
നീർച്ചാലുപോലെ തെളിഞ്ഞു മിന്നി

ദൂരെപ്പടിഞ്ഞാറു ചാഞ്ഞ വിൺ‌ഭിത്തിയിൽ
നേരെയതു ചെന്നു മുട്ടും ദിക്കിൽ

ഉച്ചമായങ്ങൊരു വന്മരം കാണുന്നു
നിശ്ചലമായ കാർകൊണ്ടല്പോലെ

നീലക്കല്ലൊത്തു മിനുത്തോരിലകൾ തൻ
മേലെ തൂവൈരത്തിൻ കാന്തി വീശും

ചണ്ഡാംശുരശ്മികളാലൊരു വാർവെള്ളി-
മണ്ഡലം ചൂടുന്നുണ്ടമ്മുകിൽമേൽ

പച്ചിലച്ചില്ലയിൽ ചെപ്പടിപ്പന്തുപോൽ
മെച്ചമായ് പറ്റും ഫലം നിറഞ്ഞും

ഭൂരിശാഖാഗ്രഹത്താൽ വിണ്ണും വേടിൻ ചാർത്താൽ
പാരും വ്യാപിച്ചു പടർന്നു നിൽക്കും

പേരാൽ മരമാണതായതിൻ പത്രത്തിൻ
ചാരുതണലാർന്ന കൊമ്പുതോറും

ഘോരതപം ഭയപ്പെട്ടേറെപ്പക്ഷികൾ
സ്വൈരം ശരണമണഞ്ഞിരിപ്പൂ

ചൂടാർന്നു തൊണ്ട വരണ്ടിട്ടിവയൊന്നും
പാടാനൊരുങ്ങുന്നില്ലെന്നല്ലഹോ;

വാടിവലഞ്ഞു ഞരമ്പുതളർന്നിര-
തേടാനുമോർക്കുന്നില്ലിക്കഖഗങ്ങൾ

വട്ടം ചുഴന്നു പറന്നു പരുന്തൊന്നു
ചുട്ടുപോം തൂവലെന്നാർത്തിയോടും

ചെറ്റിട വേകും നടുവിണ്ണു വിട്ടിതാ
പറ്റുന്നുണ്ടാലിതിൻ തായ്കൊമ്പില്ന്മേൽ

വേട്ടയതും തുടങ്ങുന്നില്ലതിനെയും
കൂട്ടാക്കുന്നില്ല കുരുവിപോലും

ഹന്ത! തടിതളർന്നാർത്തി കലരുന്ന
ജന്തു നിസർഗ്ഗവികാരമേലാ!

വ്യാസമിയന്നോരീയൊറ്റ മരക്കാട്ടിൻ
വാസാർഹമായ മുരട്ടിൽ ചുറ്റും

ഭാസിക്കുന്നുണ്ടു, തൊലിതേഞ്ഞ വൻ‌വേരാ-
മാസനം പാന്ഥോചിതമായേറെ,

ഓരോരിടത്തിൽ പൊതിയഴിച്ചുള്ള പാഴ്-
നാരുമിലകളുമങ്ങിങ്ങായി

പാറിക്കിടപ്പുണ്ടു, കാലടിപ്പാതക-
ളോരോന്നും വന്നണയുന്ന ദിക്കിൽ

മുട്ടും വഴികൾതൻ വക്കിലങ്ങുണ്ടൊരു
കട്ടിക്കരിങ്കൽ ചുമടുതാങ്ങി;

ഒട്ടടുത്തായ് കാണുന്നുണ്ടൊരു വായ്ക്കല്ലു
പൊട്ടിവീണുള്ള പഴംകിണറും

നേരെ കിഴക്കേപ്പെരുവഴിവിട്ടുള്ളോ-
രൂരുപാതയുടെയിങ്ങുതന്നെ

ആരോ നടന്നു കുഴഞ്ഞു വരുന്നുണ്ടു;
ചാരത്താ, യാളൊരു ഭിക്ഷുവത്രേ

മഞ്ഞപിഴിഞ്ഞു ഞൊറിഞ്ഞുടുത്തുള്ളൊരു
മഞ്ജു പൂവാടയാൽ മേനിമൂടി

മുണ്ഡനം ചെയ്തു ശിരസ്സും മുഖചന്ദ്ര-
മണ്ഡലം താനു മസൃണമാക്കി

ദീർഘവൃത്താകൃതിയാം മരയോടൊന്നു
ദീർഘമാം വാമഹസ്തത്തിലേന്തി

ദക്ഷിണഹസ്തത്തിലേലും വിശറിപ്പൊൻ-
പക്ഷമിളക്കിയൊട്ടൊട്ടു ദേവതപോൽ

ഓടും വിശറിയും വൃക്ഷമൂലത്തിൽ‌വ-
ച്ചാടൽകലർന്നൊരു ഫുൽക്കരിച്ചു

ആടത്തുമ്പാലെ വിയർപ്പു തുടച്ചു ക-
ണ്ണോടിച്ചു യോഗി കിണറ്റിൻ നേരേ

അപ്പൊഴുതങ്ങൊരു പെൺകൊടിയാൽ ചെറു-
ചെപ്പുക്കുടമൊന്നരയ്ക്കു മേലിൽ

അഞ്ചിതമായ് വളമിന്നുമിടം കര
പിഞ്ചുലതകൊണ്ടു ചുട്ടിച്ചേർത്തും,

വീശും വലംകരവല്ലിയിൽ പാളയും
പാശവും ലീലയായ് തൂക്കിക്കൊണ്ടും

ചെറ്റു കുനിഞ്ഞു വലം ചാഞ്ഞ പൂമേനി
ചുറ്റിമറച്ചു ചെങ്കാന്തി തേടും

പൂഞ്ചേല തൻ തല പാർശ്വത്തിൽ പാറിച്ചും,
ചാഞ്ചാടിവയ്ക്കുമടിത്തളിരിൽ

ലോലപ്പൊമ്പാദസരത്തിലെക്കിങ്കിണീ
ജാലം കിലുങ്ങി മുഴങ്ങുമാറും

മന്ദമടുത്തുള്ളോരൂരിൽ നിന്നോമലാൾ
വന്നണയുന്നു വഴിക്കിണറിൽ

കാക്കയും വന്നൂ പനമ്പഴവും വീണെ
ന്നാക്കമാർന്നൂ ഭിക്ഷു ശുഷ്ക്കകണ്ഠൻ;

സത്തർക്കഴലിലഥവാ തുണയ്ക്കുവാ-
നെത്തും നിയതിയോരോ വടിവിൽ!

രണ്ട്

തൂമതേടും തൻ പാള കിണറ്റിലി-
ട്ടോമൽ ക്കൈയാൽ കയറു വലിച്ചുടൻ

കോമളാംഗി നീർ കോരി നിന്നീടിനാൾ
ശ്രീമാനബ്ഭിക്ഷുവങ്ങു ചെന്നർത്ഥിച്ചാൻ;

“ദാഹിക്കുന്നു ഭഗിനീ, കൃപാരസ-
മോഹനം കുളിർ തണ്ണീരിതാശു നീ

ഓമലേ, തരു തെല്ലെ”ന്നതു കേട്ടൊ-
രാ മനോഹരിയമ്പരന്നോതിനാൾ:-

“അല്ലല്ലെന്തു കഥയിതു കഷ്ടമേ!
അല്ലലാലങ്ങു ജാതി മറന്നിതോ?

നീചനാരിതൻ കൈയാൽ ജലം വാങ്ങി
യാചമിക്കുമോ ചൊല്ലെഴുമാര്യന്മാർ?

കോപമേലരുതേ; ജലം തന്നാ‍ലും
പാപമുണ്ടാ മിവളൊരു ചണ്ഡാലി;

ഗ്രാമത്തിൽ പുറത്തിങ്ങു വസിക്കുന്ന
‘ചാമർ’ നായകൻ തന്റെ കിടാത്തി ഞാൻ

ഓതിനാൻ ഭിക്ഷുവേറ്റം വിലക്ഷനായ്
“ജാതി ചോദിക്കുന്നില്ല ഞാൻ സോദരി,

ചോദിക്കുന്നു നീർ നാവുവരണ്ടഹോ!
ഭീതിവേണ്ടാ; തരികതെനിക്കു നീ”

എന്നുടനെ കരപുടം നീട്ടിനാൻ
ചെന്നളിനമനോഹരം സുന്ദരൻ

പിന്നെത്തർക്കം പറഞ്ഞില്ലയോമലാൾ;
തന്വിയാണവൾ കല്ലല്ലിരുമ്പല്ല!

കറ്റക്കാർക്കൂന്തൽ മൂടിത്തലവഴി
മുറ്റുമാസ്യം മറഞ്ഞുകിടക്കുന്ന

ചാരുസാരിയൊതുക്കിച്ചെറുചിരി
ചേരും ചോരിവാ ചെറ്റു വിടർത്തവൾ

പാരം വിസ്മയമാർന്നു വിസ്ഫാരിത
താരയായ് ത്തെല്ലു നിന്നു മയ്ക്കണ്ണിയാൾ

ചോരച്ചെന്തളിരഞ്ചുമരുണാംശു
പൂരത്താൽ മേനി മൂടിപ്പുലർച്ചയിൽ

വണ്ടിണ ചെന്നു മുട്ടി വിടർന്ന ചെ-
ന്തണ്ടലരല്ലി കാട്ടി നിൽക്കും പോലെ

പിന്നെക്കൈത്താർ വിറയ്ക്കയാൽ പാളയിൽ
ചിന്നിനിന്നു തുളുമ്പി മനോജ്ഞമായ്

മദ്ധ്യം പൊട്ടി നുറുങ്ങി വിലസുന്ന
ശുദ്ധക്കണ്ണാടി കാന്തി ചിതറും നീർ

ആർത്തിയാൽ ഭിക്ഷു നീട്ടിയ കൈപ്പൂവിൽ
വാർത്തുനിന്നിതേ മെല്ലെക്കുനിഞ്ഞവൾ

പുണ്യശാലിനി, നീ പകർന്നീടുമീ
തണ്ണീർതന്നുടെയോരോരോ തുള്ളിയും

അന്തമറ്റ സുകൃതഹാരങ്ങൾ നി-
ന്നന്തരാത്മാവിലർപ്പിക്കുന്നുണ്ടാവാം;

ശിക്ഷിതാത്മനിർവ്വാണരിലഗ്ര്യനീ;
ഭിക്ഷുവാരെന്നറിവീല ബാലേ നീ;

രക്ഷാദക്ഷമാം തൽ പ്രസാദം, നിന്നെ
പ്പക്ഷേ വേറാളായ് മാറ്റുന്നുമുണ്ടാവാം

അഞ്ജലിതന്നിലർപ്പിച്ചു തന്മുഖ-
കുഞ്ജം ഭിക്ഷു കുനിഞ്ഞുനിന്നാർത്തിയാൽ,

വെള്ളിക്കമ്പികണക്കെ തെളിഞ്ഞതി-
നുള്ളിൽവീഴും കുളിർവാരിതൻ പൂരം

പാവനം നുകരുന്നു തൻ ശുദ്ധമാം
ഭാവി വിഞ്ജാനധാരയെന്നോർത്തപോൽ;

ആ മഹാർനാർന്ന സംതൃപ്തി കണ്ടഹോ!
കോൾമയിർക്കൊണ്ടു നിൽക്കുന്നു പെൺകൊടി

ആമയംതീർന്നു; പോരും നീരെന്നവൻ
വാമഹസ്തമുയർത്തി വിലക്കുന്നു

സാദം തീർന്നു സിരകളുണർന്നുടൻ
മോദമാനമുഖാംബുജശ്രീയൊടും

ഭിക്ഷുവര്യൻ നിവർന്നു, കടചോന്നു
പക്ഷ്മളങ്ങളാം നീണ്ടമിഴികളാൽ

നന്ദിയോലവേ, തന്നുപകർത്തിയാം
സുന്ദരാംഗിയെ നോക്കിയരുൾചെയ്തു;

“നിർവ്വാണനിധി കണ്ട മഹാസിദ്ധൻ
സർവ്വലോകൈകവന്ദ്യൻ ദയാകുലൻ

ഗുർവ്വധീശനനുഗ്രഹിക്കും നിന്നെ
പ്പർവ്വചന്ദ്രവദനേ, ഞാൻ പോകുന്നു”

എന്നുവീണ്ടുമായാൽക്കടലാക്കാക്കി
യുന്നതൻ ശാന്തഗംഭീരദർശനൻ

ചെന്നവിടെയച്ഛായാതലത്തിൽ
ചൊന്ന ദിക്കിലിരിപായി സൌഗതൻ

മന്ദം കാട്ടറവെത്തിദ്ദാഹം, തീർത്തു
കന്ദരം പൂകും കേസരിപോലവൻ

പിന്നെച്ചെമ്മേയങ്ങാസനം ബന്ധിച്ചു
ധന്യൻ ധ്യാനമിയന്നു വിളങ്ങിനാൻ

ഫൽഗുതീർത്തരയാൽത്തണലിൽ തൻ
സദ്ഗുരുവായ മാരജിത്തെന്നപോൽ

തൻ‌കുടവും നിറച്ചു തുടച്ചതു
മങ്കമാർമണി മാറ്റിവച്ചങ്ങവൾ,

നീളമേലും കയറുചുരുട്ടിയ
പ്പാളയിൽ ചേർത്തു സജ്ജമാക്കീടിനാൾ

പോകുവാനോങ്ങിയെങ്കിലും പെൺകിടാ-
വാഞ്ഞങ്ങൊട്ടലസയായ് ചുറ്റിനാൾ

അന്തികത്തിങ്കൽ പൂത്തുമനോജ്ഞമായ്
അന്തിവാനിന്നകന്നോരു കോണുപോൽ

ചന്തമാർന്നങ്ങു നിൽക്കും ചെറുവാക-
തൻ തണലിലണഞ്ഞാൾ മനോഹരി

ചാരത്തെത്തിയോരോമനപ്പൂങ്കുല
പാരാതാഞ്ഞൊടിച്ചായതു നോക്കിയും

ചാരുനേത്ര മരത്തിലിടത്തുതോൾ
ചാരിച്ചാഞ്ഞു ചരിഞ്ഞമിഴികളാൽ

ദൂരെ മേവുന്ന ഭിക്ഷുവിനായ് കരും-
താരണിമാല മോഘമായ് നിർമ്മിച്ചും

പാരിലൊറ്റകാലൂന്നി നിലകൊണ്ടാൾ
മാരദൂതിപോൽ തെല്ലിട സുന്ദരി

മൂന്ന്

വെയിൽമങ്ങി, ചൂടുമൊട്ടൊട്ടൊതുങ്ങി
സ്വയമെഴുന്നേറ്റുടൻ ഭിക്ഷു പോയി<

റുമെന്തോ കളഞ്ഞുകേഴും
നിലയാർന്നബ്ബാലയും വീടുപൂകി

അവൾ പിന്നെയത്യന്തഖിന്നയായി
അവശയായ് പ്രത്യക്ഷഹേതുവെന്യേ

അഴുതവൾ കോണിലൊതുങ്ങിയെങ്ങും
പൊഴുതുപോകാതായി ബുദ്ധിമുട്ടി

ചിറകറ്റ മിന്നാമിനുങ്ങുപോലെ
യറുപകൽ നീങ്ങിയിഴഞ്ഞിഴഞ്ഞു

പൊറുതിയുണ്ടായില്ല രാവിലമ-
ച്ചെറുമിയന്നുണ്ടില്ലുറങ്ങിയില്ല

അഴകേറും ഭിക്ഷുവുമപ്പേരാലും
വഴിയും കിണറും പരിസരവും

ഒഴിയാതവളഹോ മുമ്പിൽ കണ്ടു
മിഴിയടച്ചെന്നാലുമല്ലെന്നാലും

തനിയെ തുടർന്നെഴും ചിന്ത നിർത്താൻ
തനുഗാത്രിയാളായില്ലെന്നല്ലഹോ,

നിനവും കിനാവുമഭിന്നമായി
മനതാർ കുഴങ്ങി വലഞ്ഞു ബാല

നെടുരാത്രി നീങ്ങാഞ്ഞു നിർവ്വേദത്താൽ
പിടയും തൻ ശയ്യയിൽ പേലവാംഗി

ഝടിതിയെഴുന്നേറ്റവളിരിക്കും
ഉടനേ പോയ് വാതിൽ തുറന്നുനോക്കും

ഇരവിനെ നിന്നു ശപിക്കും തന്വി
തിരിയെക്കിടക്കയിൽ പോയി വീഴും

വിരഞ്ഞിതവൾ ഭൂതപീഡയാലോ
ജ്വരസംഭ്രമത്താലോയെന്നവണ്ണം

അറയിൽത്താനേകയായിപ്രകാരം
പറവാനാകാത്തൊരീയാമയത്താൽ

ശബളിതഭാവയിവളകമേ
വിപുലമാം പുണ്യവികാസത്താലേ

ശബരാലയത്തിന്നിരുട്ടറയിൽ
സപദിയൊതുങ്ങാതുഴൽകയാവാം

കുറുനരിയും പിന്നെ യകൂമൻ‌താനു-
മറിയിക്കും യാമങ്ങളെണ്ണിയെണ്ണി

പറയവനിത പൂങ്കോഴികൂവും
തിറമെഴും കാഹളം കേൾക്കയായി

ശയനം വെടിഞ്ഞു നനഞ്ഞു വീർത്ത
നയനാംബുജങ്ങൾ തുടച്ചു തന്വി;

ഉടനെ മുറിതുറന്നുമ്മറത്തൊ-
രടിവെച്ചൊട്ടാഞ്ഞു വെളിക്കു നോക്കി

പടിമേലവൾ തെല്ലിരുന്നു പിന്നെ
നെടുവീർപ്പിട്ടൊട്ടു മുറ്റത്തിറങ്ങി,

ഉടയോരുണർന്നു കാണുമ്മുമ്പെങ്ങോ
വിടകൊള്ളാനോങ്ങുന്ന പോലെ തന്നെ

പരിചിലവൾ നട വിട്ടു പോന്ന-
പ്പുരയുടെ പിന്നിലൊതുങ്ങിനിന്നു

പുറവേലിതൻ പടർപ്പിന്മേലപ്പോൾ
ചെറുവണ്ണാത്തിപ്പുള്ളുണർന്നുപാടി,

തളിർ വിടർന്നുള്ള മരംതലോടി
ക്കുളിർവായുവൂതി കിഴക്കുനിന്നും;

പ്രവിരളതാരയാം പൂർവ്വദിക്കിൻ
കവിളും വിളറിത്തുടങ്ങിമെല്ലെ

നടകൊണ്ടുടനെയവിടെനിന്ന-
ങ്ങിടവഴിയെത്തുന്നു കാതരാക്ഷി,

ഇടരാർന്നു വീണ്ടും തിരിഞ്ഞുനിന്നു
ഝടിതി വീക്ഷിക്കുന്നു സ്നേഹശീല

ഒടുവിൽ ജനിച്ചഹോ താൻ വളർന്ന
കുടിലോടു യാത്ര ചോദിക്കുമ്പോലെ

ഉഴറിത്തിരിഞ്ഞുടനോമലാളാ-
വഴിയേവരുന്നു കിണറ്റരികിൽ

സ്ഫുടമിവൾ നീരിനല്ലിപ്പോൾ പോന്നു;
കുടമില്ല, സന്നാഹമൊന്നുമില്ല

അതുമല്ലവളങ്ങു ചുറ്റും തെണ്ടി
വിധുരയായ് ഭിക്ഷുവിൻ പാദമുദ്ര

ക്ഷിതിയിൽ കണ്ടാശു സൂക്ഷിച്ചുനോക്കി
നിധിചോരപോലെ കുനിഞ്ഞിരുന്നു

യതിവര്യൻ തണ്ണീരിനായ്ത്തലേന്നാ-
ളെതിരേ നീട്ടിക്കണ്ട കൈത്താർ തന്റെ

മൃദുപാടലാഭതന്നോർമ്മ നൽകും
പ്രതിനവാർക്കാംശുക്കൾ തട്ടിച്ചോന്നു

പുതുരക്തമോടി വിളങ്ങും സാക്ഷാൽ
പദമലർ താനതെന്നാർത്തിയാലെ

പുളകിതഗണ്ഡയായ് താണു ഭൂവി-
ലളകാഞ്ചലം വീണടിയുമാറും

അധരം തുടുത്തു തുളുമ്പുമാറും
അതിനെയിതാ തന്വി ചുംബിക്കുന്നു

വിരവിലെഴുന്നേറ്റുടൻ നടന്ന-
പ്പെരുവഴിയെത്തുന്നു പേശലാംഗി;

പദമുദ്ര വേർതിരിയാതെയങ്ങു
പതറുന്നു പെൺകൊടി ദൂരെയെത്തി?

യതിപുംഗവന്റെ വഴിതുടർന്നീ-
മതിമുഖി പോകയാം തർക്കമില്ല

അഴലാർന്നിവളഹോ സ്വാമി തന്റെ
വഴിയോരും ശ്വാവിന്റെ നാസയ്ക്കേലും

അനഘമാം ശക്തിയില്ലാഞ്ഞിദാനീ-
തനതിന്ദ്രിയത്തെശ്ശപിക്കുന്നുണ്ടാം

അഴകിൽ പൂർവ്വാഹ്നശ്രീ തങ്കച്ചാറാൽ
മെഴുകുന്നോരപ്പാതയുടെ പിന്നെ

വഴിപോക്കർ ചൊല്ലിയറിഞ്ഞു വേഗം
പിഴയാതെ ശ്രാവസ്തി പട്ടണത്തിൽ

പരിശുദ്ധ ജേതൃവനവിഹാര-
പരിസര രഥ്യയിലെത്തി ബാല

ഇടയിടെപ്പൂമരവൃന്ദമില്ലി-
പ്പടരിവതിങ്ങും വൻ‌വേലി ചൂഴ്ന്നു

കരിവാർശിലയാൽ തീർത്തുള്ള രണ്ടു
കരിവരർ കാക്കും പൂങ്കാവിൻ ദ്വാരം

അരികിലവൾ കണ്ടിതുള്ളിലോരോ
വരമന്ദിരാരാമവൃന്ദത്തോടും

ഇരുപുറവുമത്തി, തേന്മാവു, ഞാവൽ
അരയാൽ മുതലാ തരുനിരകൾ

സുരുചിരച്ഛായം വളർന്നു ശാന്ത-
പരിമോഹനമാം നടക്കാവൂടെ

അവളുള്ളിൽപ്പോയന്തർമന്ദിരത്തിൽ
നിവസിക്കും ഭിക്ഷുക്കൾതന്നെക്കണ്ടാൾ

വിവരങ്ങൾ ചോദിച്ചാളങ്ങങ്ങെത്തി
യവഗതസങ്കോചം ഗ്രാമകന്യ

വിദിത സമസ്നേഹരാജ്യലൿഷ്മി
സദനമതാർക്കും തറവാടല്ലോ

അകലെനിന്നെത്തുമിവളങ്ങുള്ളോ-
രകളങ്കർക്കമ്പേലും പെങ്ങളല്ലോ?

മുകിൽ‌വേണിക്കസ്ഥലമാഹാത്മ്യം താൻ
പകുതിമോഹം തീർത്തിരിക്കുമിപ്പോൾ

പരിസരശക്തിഗുണത്താൽ മർത്ത്യർ
പരിശുദ്ധരാകും പാപിഷ്ഠർപോലും

ജഗദേക ധർമ്മപിതാവു സാക്ഷാൽ
ഭഗവാൻ തഥാഗതൻ സാന്നിദ്ധ്യത്താൽ

അരിയ വിഹാരമതന്നുപാരം
പരിപാവനമാക്കിച്ചെയ്തിരുന്നു

ഗുരുദേവരെക്കാണ്മാൻ പൂർവ്വാരാ‍മ-
വരവിഹാരത്തിൽ നിന്നിങ്ങുപോരും

സുവിദിതൻ “ആനന്ദ”ഭിക്ഷുവത്രേ
അവൾ തണ്ണീർ നൽകിയ യാത്രക്കാരൻ

വിവരമറിഞ്ഞവൾ തന്നെദ്ദേവൻ
സവിധത്തിലമ്പിയന്നാനയിച്ചാൻ

അവളജ്ഞ ചണ്ഡാലബാലയെങ്ങാ-
ബ്ഭുവനഗുരുപാദരെങ്ങു? പാർത്താൽ

ഗുരുലഘുഭേദമതിഥികളിൽ
പരമോദാരന്മാർ കാണ്മീല നൂനം

മണി മണ്ഡപത്തിന്റെ പൂമുഖത്തിൻ
ക്ഷണമെഴുന്നള്ളി നിന്നീടും രൂപം

പരമവൾ കണ്ടിതു ഭിക്ഷുവേഷം
പുരുഷസൌന്ദര്യത്തിൻ പൂർണ്ണാഭോഗം

സുഭഗനാനന്ദൻ മിന്നാമിനുങ്ങായ്
പ്രഭമങ്ങുമത്ഭുത തേജ:പുഞ്ജം

പതറീ ഹൃദയം വിറച്ചു പൂമെ-
യ്യെതിരേ മഹാത്മാവെക്കണ്ടു ഞെട്ടി

അവിദിതാചാരമാതംഗകന്യ
അവശയായ് സംഭ്രമമാർന്നുനിന്നു

പുതുദീപം മുമ്പിൽ പതംഗിപോലെ
കതിരവൻ മുമ്പിൽ ധരിത്രിപോലെ

നിഗമരത്നത്തിന്റെ മുൻപിൽ യുക്തി-
വികലമാം പാമരവാണിപോലെ

അചലമാം ബോധം മുമ്പപ്രഗത്ഭ-
വിചികിത്സപോലെയും, വിഹ്വലാംഗി

അതുകണ്ടകമലിഞ്ഞോരു ദേവ-
നതിവിശ്വാസം ബാലയ്ക്കേകുംവണ്ണം

സദയം തൻ തൃക്കണ്ണവളിൽ ചാഞ്ഞു
മൃട്ടുലസ്ഫീതാർദ്രയായ് മംഗളമാം

അധരമലർവഴി വാക്ക്‌സുധകൾ
മധുരഗംഭീരമായൂർന്നൊഴുകി-

“മകളെ, നീ പോന്നതു ഭംഗിയായി
സകലമറിഞ്ഞു നാം കാര്യം ഭദ്രേ!

അനഘനാനന്ദനു തണ്ണീർനൽകി
ക്കനിവാർന്നു വത്സേ! നീ ദാഹം തീർത്തു;

ജനിമരണാർത്തിദമാകും തൃഷ്ണ-
യിനി നിനക്കുണ്ടാകാതാകയാവൂ”

അവളുടെ ഭാവമറിഞ്ഞു പിന്നെ
സ്സുവിമല ധർമ്മോപദേശം ചെയ്തു

അവളെത്തൻ ഭിക്ഷുകീ മന്ദിരത്തിൽ
നിവസിച്ചുകൊൾവാനുമാജ്ഞാപിച്ചു;
തിരിയേയകത്തെഴുന്നള്ളിനാന-
ന്നിരുപാധികകൃപാവാരിരാശി

അരിയ നീർത്താർമൊട്ടേ, നിൻ തലയിൽ
സ്ഫുരിതമാം തൂമഞ്ഞിൻ‌തുള്ളി തന്നിൽ

അരുണൻ നിർമ്മിച്ചൊരപ്പത്മരാഗം
പൊരുളാകില്ലീയർക്കദീപ്തിതന്നിൽ

അതുമല്ല മൂത്തേലും ബിന്ദു മാഞ്ഞു
സുധയൂറും നിൻ‌കരൾക്കാമ്പിൽ മെല്ലെ;

ദിവസം പുലർന്നു വിടർന്നിനി നീ-
യവികുലശോഭ വഹിക്കും പൂവേ

നാല്

“ഭിക്ഷുണീ” മന്ദിരം തന്നിൽ ബുദ്ധ-
ശിക്ഷിത വാണു മാതംഗി

ഭൂഷണമൊക്കെ വെടിഞ്ഞു, ബാല
തോഷിച്ചു കൂന്തലരിഞ്ഞു

ശേഷം “ശ്രമണി”മാരേലും ശുദ്ധ
വേഷം ശരിയായണിഞ്ഞു

അഷ്ടാംഗമാം ധർമ്മമാർഗ്ഗം-ബാല
കഷ്ടതയെന്നി ധരിച്ചു

പാവനമൈത്രിമുതലാം-ചിത്ത
ഭാവന മൂന്നുംശീലിച്ചു

ആനന്ദനിർവ്വാണം ചെയ്യൊ കാമ-
ധേനുവാം ധ്യാനം ഗ്രഹിച്ചു

നിർമ്മല ശീലമാരാകും-അന്യ
ധർമ്മഭഗിനിമാരൊപ്പം

സമ്മോദം സ്നാനാശനാദി കളിൽ
ചെമ്മേയിണങ്ങി രമിച്ചു

കൃത്യങ്ങൾ കാലം തെറ്റാതെ, അവൾ
പ്രത്യഹം ചെയ്യു മാഴ്കാതെ

നേരത്തെയേറ്റു നിയമം-കഴി
ഞ്ഞാരാമ പീകും കൃശാംഗി

സ്നിഗ്ദ്ധശിലകൾപടുത്തു പരി
മുഗ്ദ്ധമാം കല്പടയാർന്നു

താമരപൂത്തു മണംവീ-ശുന്ന-
ല്ലോമൽ നീരേലും കുളത്തിൽ

കൈയ്യിൽ ചെറുകുടം താങ്ങി-മറ്റു
തയ്യൽമാരോടൊത്തിറങ്ങി

കോരും ജലമവൾ, പോയി ച്ചെന്നു
ചാരുമഹിളാലയത്തിൻ

മുറ്റത്തെഴുന്ന പൂവല്ലി-നിര
മുറ്റും രസത്തിൽ നനയ്ക്കും

പാവനശീലയാൾ പിന്നെ-ദ്ദന്ത-
ധാവന ചെയ്തു നീരാടും

ചായം പിഴിഞ്ഞ വസനം-തല്ലി
ക്കായാനിട്ടന്യമണിയും

വായ്ക്കും കൂതുഹലമാർന്നു-നല്ല
പൂക്കളിറുത്തവൾ ചെന്നു

ശ്ലാഘ്യരാം ധർമ്മമാതാക്കൾ-തന്റെ
കാൽക്കൽ വച്ചമ്പിൽ വണങ്ങും

ശ്രദ്ധയാർന്നങ്ങിരുന്നോരോ-ധർമ്മ
തത്വങ്ങൾ ബാല ശ്രവിക്കും

മദ്ധ്യാഹ്നമായാൽ വിളമ്പീ-ടുംനൽ
ശുദ്ധമാം ‘ഭിക്ഷ’ യശിക്കും

ഇങ്ങനെ കാലം‌നയിച്ചു-സ്നേഹം
തിങ്ങുമാ ധർമ്മാലയത്തിൽ

ഏകാന്തസൌഖ്യമായ് ബാല-സ്നേഹം
ലോകാന്തരമാർന്നപോലെ

അമ്മമന്ദിരത്തിൽ വസിക്കും-പല
മേന്മയെഴും രാജ്ഞിമാർക്കും

ബ്രാഹ്മണ ‘ഭിക്ഷുണി’മാർക്കു-വൈശ്യ
മാന്മിഴിമാർക്കുമല്ലാർക്കും

കൂറും ബഹുമതിതാനും-ദിനം
തോറുമിവളിൽ വളർന്നു

ഏറു ഗുണം കണ്ടവൾമേൽ-പ്രീതി
യേറി ഭഗവാനും മേന്മേൽ

ഹാ! കാമ്യമാമീ നഭസിൽ-ഒരു
കാർകൊണ്ടൽ വന്നുകേറുന്നു;

ലോകമേ, നിൻ‌ജഠരത്തിൽ-ഇല്ല
ഏകാന്തതയൊരിടത്തിൽ

അന്തികത്തന്നഗരത്തിൽ-ഈ ന-
ല്ലന്തരത്തിൽ തരം‌നോക്കി

അന്തരണരിൽ ചില്പേരേ-ഈർഷ്യ
ഹന്ത! തൻ കോമരമാക്കി

“നിർണ്ണയം കാലം മറിഞ്ഞു-വര
വർണ്ണിനീ ധർമ്മമഠത്തിൽ

മുണ്ഡനം ചെയ്കയാലിന്നു-ശുദ്ധ
ചണ്ഡാലി കേറി സമത്തിൽ

താണ ചെറുമിയൊന്നിച്ചായ്-അവർ
ക്കൂണുമിരിപ്പും കിടപ്പും;

കാണി കൂസാതായി വെപ്പും ശാസ്ത്ര
വാണിയും നാട്ടിൽ നടപ്പും;

പാരിൽ യജ്ഞങ്ങളില്ലാതായ്-ദേവ-
ർക്കാരാധനകളില്ലാതായ്;

ആരും പഠിക്കാതെയായി-വേദം
പോരെങ്കിൽ ജാതിയും പോയി.”

ഇങ്ങനെയൊക്കെയുരച്ചും-അതിൽ
തങ്ങും വിപത്തു വർണ്ണിച്ചും

അഗ്രഹാരം തോറുമെത്തി-അവർ
വ്യഗ്രരായ് വാർത്ത പരത്തി

ക്ഷത്രിയഗേഹത്തിൽ ചെന്നു കാര്യ-
മത്രയും കേൾപ്പിച്ചുനിന്നു

ചെട്ടിമാരെച്ചെന്നിളക്കി-വാർത്ത
പട്ടണമെങ്ങും മുഴക്കി

എന്തിനു വിസ്തരിക്കുന്നു-ജന-
മെന്തെന്നില്ലാതെയുഴന്നു

പെട്ടെന്നമാത്യരറിഞ്ഞു-കഥ
കൊട്ടാരമെത്തിക്കഴിഞ്ഞു

വാദരായ് മന്ത്രിസഭയിൽ-കാര്യം
ഖേദമായ് മന്നവനുള്ളിൽ

ധന്യൻ പ്രസേനജിത്തെന്നു-പുകഴ്
മന്നിലെഴും ബുദ്ധഭക്തൻ

കല്പിച്ചിതോർത്തന്നൃപാ‍ലൻ-പിന്നെ
സ്വപ്രജാരഞ്ജനലോലൻ;

“സംഘാരാമത്തിൽഭഗവൽ, പദ
പങ്കജത്തിൽതന്നെയെത്തി

ശങ്ക ഉണർത്താമതല്ലാ-തുണ്ടോ
സങ്കടത്തിന്നു നിവൃത്തി?

സർവ്വജ്ഞനല്ലോ ഭഗവാൻ ധർമ്മം
നിർവ്വചിക്കേണ്ടതങ്ങല്ലോ”

പിന്നെത്തിരുവിഹാരത്തിൽ-ദൂത
തന്നിശ്ചയം ചെന്നുണർത്തി

വേഴ്ചയിൽ സമ്മതം വാങ്ങി-കൂടി
ക്കാഴ്ചയ്ക്കെല്ലാരുമൊരുങ്ങി

പിറ്റേന്നപരാഹ്നമായി-വിണ്ണു
പറ്റിപ്പടിഞ്ഞാറുനിന്നു

മന്നിന മലിനമുഖത്തിൽ നിത്യം
പൊന്നിൻപൊടി പൂശു ദേവൻ

ദൂരെക്കിഴക്കേ നിരത്തിൽ-ഉടൻ
തേരൊലി കേട്ടു തുടങ്ങി

മങ്ങും ദിനജ്വാല മേലേ-പൊടി
പൊങ്ങി വാനിൽ പുകപോലെ

ഓരോ വഴിയായ് ഞെരുങ്ങി-ജ്ജന
മരാമദ്വാരത്തിൽ തിങ്ങി;

ഉൽക്ഷിപ്തഖഡ്ഗം തിളങ്ങും-അംഗ-
രക്ഷകർ സാദിഭടന്മാർ

തൽക്ഷണം വാതുക്കലെത്തി-മാർഗ്ഗ-
വിക്ഷോഭം മെല്ലെയൊതുക്കി

സംഘാരാമത്തിൽ വളർന്ന വൃക്ഷ-
സംഘത്തിൽ ഛായാഗണങ്ങൾ

എത്തുമതിഥിജനത്തെ-സ്വയം
പ്രത്യുദ്ഗമിക്കുന്നപോലെ

ദുർവ്വാഭിരാമച്ഛവിയിൽ നീണ്ടു
പൂർവ്വമുഖങ്ങളായ് നിന്നു

ഉള്ളിലത്തെ നടക്കാവിൽ-കാറ്റിൽ
തുളും മരങ്ങൾ നടുവിൽ

കോമളമായ് മേൽ കുറുക്കേ-ചേർത്ത
ചേമന്തിപ്പൊന്തോരണത്തെ

ചാലവേ ചാഞ്ഞൊഴുകും രശ്മി
മാല ബഹുലീകരിച്ചു

ഒപ്പമായ്ത്തല്ലിമിനുക്കി-യെങ്ങും
നൻപ്പനിനീരാൽ നനച്ചു

പുഷ്പദലകൃതമാമം-ഗല-
ശില്പമേർന്നാരാവടിയേ

ആനന്ദഭിക്ഷുവുദാരൻ-ശിഷ്യ-
സാനുഗനായെതിരേല്പാൻ

ചെന്നുടൻ വാതുക്കൽ നിന്നു നൃപ
സ്യന്ദനവും വന്നണഞ്ഞു

അന്യോന്യമാചാരം ചെയ്തു-പിന്നെ
മന്നവൻ തേർവിട്ടിറങ്ങി

പുക്കിതു പുണ്യാരാമത്തിൽ-പൌര
മുഖ്യസചിവസമേതൻ

ജോഷംനടന്നു നരേന്ദ്രൻ മിത-
ഭൂഷൻ മിതപരിവാരൻ

പാടിനടന്നിതൊളിവിൽ മാവിൻ
വാടിയിൽ പൂങ്കുയിൽ വൃന്ദം

മഞ്ഞക്കിളി മിന്നൽ‌പോലെ-ഞാവൽ
കുഞ്ജങ്ങളുള്ളിൽ പറന്നു

പാലമേൽ പാതി കരേറി-അണ്ണാൻ-
വാലുയർത്തിത്തെല്ലിരുന്നു

കൂടെക്കൂടെത്തിരുമേനി തിരി-
ഞ്ഞോടിച്ചു കണ്ണിതിലെല്ലാം

ഉള്ളിൽ ത്തൈമാതളത്തോപ്പിൽ-തൊണ്ടു-
വിള്ളും ഫലങ്ങളിൽ നിന്നും

മാണിക്യഖണ്ഡങ്ങൾകൊത്തി-ത്തിന്നൊ
ട്ടീണം കലർന്ന ശുകങ്ങൾ

“ബുദ്ധം ശരണം ഗച്ഛാമി:-എന്ന
സങ്കേതം പാടിപ്പറന്നു

ഇമ്പം കലർന്നതു കേട്ടു ഭക്തൻ
തമ്പുരാൻ രോമാഞ്ചമാർന്നു

തൽ‌ക്ഷണമെല്ലാരുമെത്തി-യങ്ങാ
സാക്ഷാൽ സുഗതനികേതം

ഉള്ളറതൻ മറ മാറ്റി-യെഴു
ന്നെള്ളി ഭഗവാൻ വെളിയിൽ

പൊൻ‌മുകിൽച്ചാർത്തുകൾ നീക്കി യുദി
ച്ചുന്മുഖനാം രവിപോലെ!

വീണു വണങ്ങി നൃപാലൻ-മൌലി
മാണിക്യദീപിതശാലൻ

ഒട്ടു ഭഗവാനുയർത്തീ-മഞ്ഞ
പ്പട്ടാടതൂങ്ങ്നും പൊൻ‌കൈകൾ

മിന്നി ക്ഷണം കൂറ പാടി-നിൽക്കും
പൊന്നിൻ‌കൊടിമരം‌പോലെ

പിന്നെ വിചിത്രാസ്തരത്തിൽ-ദേവൻ
മന്നവൻ തന്നെയിരുത്തി

താനും വിരിപ്പിലിരുന്നാൻ-ശുദ്ധ
മേനിയേറും പൂന്തളത്തിൽ

മറ്റു ജനങ്ങളും വന്നു-വന്ദി
ച്ചുറ്റതാം സ്ഥാനത്തിരുന്നു

കോലായിലുമാസ്തൃതമായ്-വ്യാസ
മേലും തിരുമുറ്റമെങ്ങും

ശാലതൻ വാമപാർശ്വത്തിൽ-ഖ്യാതി
കോലും ശ്രമണിമാർതങ്ങി;

ദക്ഷിണപാർശ്വത്തതുപോൽ-പോന്നു
ഭിക്ഷുവര്യന്മാരിരുന്നു

അന്തിപ്പൊന്മേഘാംബരമാർന്നൊളി
ചിന്തുന്നതാരങ്ങൾ പോലെ

മദ്ധ്യത്തിൽ വീരാസനസ്ഥൻ-പരി-
ബദ്ധാസ്യ തേജോവലയൻ

ബുദ്ധൻ തിരുവടി തന്നെ-നൃപ-
നുത്തരളാശയൻ നോക്കി
സംഗതി തന്റെ ലഘുത്വം-കൊണ്ടു
ഭംഗുരകണ്ഠനായ് മൌനം

കൈക്കൊള്ളും ഭൂപനെനോക്കി-സ്വയം-
മക്കൃപാത്മാവരുൾചെയ്തു;-
‘വത്സ, മാതംഗിയെച്ചൊല്ലി-വിചി-
കിത്സയല്ലല്ലി വിഷയം?

എന്തു പറവൂ! എന്തോർപ്പൂ-ജാതി
ഹന്ത വിഡംബനം രാജൻ!

ക്രോധിച്ചു ജന്തു പോരാടും-സ്വന്ത-
നാദത്തിൻ മാറ്റൊലിയോടും

വല്ലിതന്നഗ്രത്തിൽനിന്നോ-ദ്വിജൻ
ചൊല്ലുക മേഘത്തിൽനിന്നോ

യാഗാഗ്നിപോലെ ശമിതൻ-ഖണ്ഡ-
യോഗത്തിൽ നിന്നോ ജനിപ്പൂ?

അജ്ജാതി രക്തത്തിലുണ്ടോ?-അസ്ഥി
മജ്ജ ഇതുകളിലുണ്ടോ?

ചണ്ഡാലിതന്മെയ് ദ്വിജന്റെ-ബീജ-
പിണ്ഡത്തിനൂഷരമാണോ?

പുണ്ഡ്രമോ പൂണുനൂൽതാനോ-ശിഖാ-
ഷണ്ഡമോ ജന്മജമാണോ?

അക്ഷരബ്രഹ്മം ദ്വിജന്മാർ സ്വയം
ശിക്ഷകൂടാതറിയുന്നോ?

എല്ലാ ക്രീമികളുംപോലെ-ജനി-
ച്ചില്ലാതാം മർത്ത്യരെയെല്ലാം

കല്യമാം കർമ്മനിയതി-കര-
പല്ലവം താൻ ചെയ്കയല്ലേ?

മുട്ടയായും പുഴുവായും; – നിറം
പെട്ട ചിറകുകളാർന്നു,

ചട്ടറ്റ വിണ്ണിൽ പറന്നു മലർ
മട്ടുണ്ണു പൂമ്പാറ്റയായും

പോകുന്നിതു മാറിമാറി പ്പല
പാകത്തിലേകബീജംതാൻ

നാമ്പും കുരുമൊട്ടും വർണ്ണം-പൂണ്ട
കൂമ്പും മലരും സുമം താൻ

നെല്ലിൻ ചുവട്ടിൽ മുളയ്ക്കും-കാട്ടു
പുല്ലല്ല സാധു പുലയൻ!

ശങ്ക വേണ്ടൊന്നായ് പുലർന്നാൽ-അതും
പൊങ്കതിർപൂണും ചെടിതാൻ;

സിദ്ധമതിന്നു ദൃഷ്ടാന്തം-അസ്മൽ
പുത്രിയീ മാതംഗിതന്നെ

സത്യധർമ്മങ്ങൾക്കെതിരാം-ശാസ്ത്രം
ശ്രദ്ധിയായികങ്ങു നൃപതേ!

അർത്ഥപ്രവചനം ചെയ്യാ-മതിൽ
വ്യർത്ഥമുദരംഭരികൾ

ഇന്നലെചെയ്തൊരബദ്ധം-മൂഢ-
ർക്കിന്നത്തെയാചാരമാവാം;

നാളത്തെശാസ്ത്രമതാവാം-അതിൽ
മൂളായ്ക സമ്മതം രാജൻ

എന്തിനെന്നുമെങ്ങോട്ടെന്നു-സ്വയം
ഹന്ത! വിവരമില്ലാതെ

അന്ധകാരപ്രാന്തരത്തിൽ കഷ്ടം!
അന്ധരെയന്ധർ നയിപ്പൂ

വൃക്ഷമായും ചെടിയായും-പരം
പക്ഷിയായും മൃഗമായും

ലക്ഷം ജന്മങ്ങൾ കഴിഞ്ഞാൽ-ജന്തു
പക്ഷേ, മനുഷ്യനായെന്നാം

എന്നെത്തുടർന്നെഴും നീണ്ട ജന്മ
പൊന്നോമൽച്ചങ്ങലതന്റെ

പിന്നിലെക്കണ്ണിയോരോന്നിൽ-പൊങ്ങി
മിന്നിയെന്നെത്തന്നെ കാൺമൂ

ഓടും, മുയൽകൂറ്റനായും,-മരം-
ചാടിയായും പാഞ്ഞിരകൾ

തേടും കരിമ്പുലിയായും-വേട്ട
യാടുന്ന വേടനായും താൻ

ജന്തുക്കളൊക്കെയീവണ്ണം‌-ശ്രീമൻ
ഹന്ത! സഹജരെന്നല്ല

ചിതിക്കിലൊന്നായ് വരുന്നൂ-പിന്നെ
ന്തന്തരം മർത്ത്യർക്കു തമ്മിൽ?

വ്യാമോഹമാർന്നും സുഖത്തിൽ-പര-
ക്ഷേമത്തിൽ വിപ്രിയമാർന്നും

പാമരചിത്തം പുകഞ്ഞു-പൊങ്ങും
ധൂമമാമീർഷ്യതൻ ‘ജാതി’

ഗർവ്വമായും ദ്വേഷമായും-പിന്നെ
സർവ്വമനോദോഷമായും

ആയതു മാറുന്നു വർണ്ണം-സ്വയം
സായന്തനാംബുദമ്പോലെ

സ്വന്തകുടുംബം പിരിക്കും-അതു
ബന്ധുക്കളെ വിഭജിക്കും

ഹന്ത! വർഗ്ഗങ്ങൾ തിരിക്കും-പക
ച്ചന്ത്യമായ് ലോകം മുടിക്കും

തന്നാശ്രിതരെയും ലോക-ത്തെയും
തിന്നും കറുത്തോരിത്തീയെ

ആരാധിക്കായ്‌വിൻ അസൂയാ-മഹാ
മാരിയെ, ജ്ജാതിയെ ആരും

ചൊല്ലുവൻ ജന്തുവെത്താഴ്ത്തും-ദോഷ
മെല്ലാമിതിലടങ്ങുന്നു

ഈ രാക്ഷസിയെജ്ജയിച്ചാൽ-ഘോര-
നാരകദ്വാരമടഞ്ഞു

ഭോഗപരയായി, ജ്ജന്തു-രക്ത
രാഗയാമാ ഹിംസതന്നെ

പൂജ്യൻ നൃപൻ ബിംബിസാരൻ-തന്റെ
രാജ്യത്തിൽ നിന്നകലിച്ചു

താണ സംസൃഷ്ടർതന്നെ-നിജ
ഭ്രൂണത്തിൽ കൊല്ലാതെകൊന്നു

ജന്മം വിഫലമാക്കിടും-മഹാ-
കലുഷകാരിണിയായി

ചാതുര്യമായ് പലവർണ്ണം-തേടും
ജാതിയാമീ ഹിംസതന്നെ

ഭൂതദയയെ നിനച്ചും-സ്വന്ത
നീതിയെയോർത്തും നൃപേന്ദ്ര!

നിഷ്കൃഷ്ടമാമാജ്ഞയാലേ-യങ്ങും
നിഷ്കാസിക്കിൽ ശുഭമായി

ചെന്നതു ലോകക്ഷേമാർത്ഥം-ചെയ്ക
എന്നല്ലിദ്ധർമ്മാശ്രമത്തിൽ

എന്നുമീ ബാധ കടക്കാ-താക്കു
കെന്നർത്ഥിക്കുന്നു, യൂപത്തിൽ

ആട്ടിൻ‌കിടാവിനെ മീളാൻ ആഞ്ഞു
നീട്ടിയ കണ്ഠ നൃപതേ!

മോഹം കളഞ്ഞു ജനത്തെ-ത്തമ്മിൽ
സ്നേഹിപ്പാൻ ചൊൽക നരേന്ദ്ര!‍

സ്നേഹത്തിൽ നിന്നുദിക്കുന്നു-ലോകം
സ്നേഹത്താൽ വൃദ്ധി നേടുന്നു

സ്നേഹം താൻ ശക്തി ജഗത്തിൽ-സ്വയം
സ്നേഹം താനാന്ദമാർക്കും

സ്നേഹം താൻ ജീവിതം ശ്രീമൻ-സ്നേഹ-
വ്യാഹതി തന്നെ മരണം;

സ്നേഹം നരകത്തിൻ ദ്വീപിൽ-സ്വർഗ്ഗ-
ഗേഹം പണിയും പടുത്വം

അമ്മതൻ നെഞ്ഞുഞെരമ്പിൽ-തങ്ങി
ചെമ്മേ ചെഞ്ചോരയെത്തന്നെ

അമ്മിഞ്ഞത്തൂവമൃതാക്കും-മൈത്രി
നമ്മോടതോതുന്നു രാജൻ!

ചൊല്ലിനേനീർഷ്യയല്ലാതെ-മർത്ത്യ-
ർക്കില്ലതാനില്ലതാൻ ജാതി.

മുല്പാടു വീണുവണങ്ങി-നൃപ-
നത്ഭുതഭക്തിവിവശൻ

“കല്പനപോലെ”യെന്നോതി, – സ്ഫുടം
കൂപ്പിയ പാണിദ്വയത്താൽ

ആനന്ദബാഷ്പം ചൊരിഞ്ഞു-സഭ-
യാനതമൌലിയായപ്പോൾ

ലോലാശ്രു വീണു പൂർവ്വാംഗം-ആർദ്ര-
ചേലമായ് ഭിക്ഷുകീവൃന്ദം

ഓലും മജ്ഞിൽ പൂനനഞ്ഞ-കൃത
മാലവനിപോൽ വിളങ്ങി.

ചെമ്പൊൽക്കരാബ്ജങ്ങൾ പൊക്കി-ആശി-
സ്സമ്പിലരുളിയെല്ലാർക്കും,

ഉള്ളിലേക്കാദ്ദിവ്യരൂപം-എഴു-
ന്നള്ളി ഭുവനൈകദീപം.

ഉന്നതശാഖിമേൽനിന്നും-വെയിൽ-
പൊന്നൊളി, യാഗതദേവർ

വിൺ‌മേൽ മടങ്ങും കണക്കേ-പൊങ്ങി;
അമ്മഹായോഗം പിരിഞ്ഞു

വാസന്തി കുന്ദ കുമുദ-മലർ
വാസനാചർച്ചിതമായി

എങ്ങുമൊരുശാന്തി വീശി-ലോകം
മുങ്ങി നിർവ്വാണത്തിൽ താനേ

എത്തിനിന്നൂ ഭാരതത്തി-ലൊരു
പത്തുശതാബ്ദമശ്ശാന്തി.
മോഹിച്ച കണ്ണിനു പൊല്‍കണി പൂക്കളും
ചുണ്ടിന്നു നല്‍തേന്‍ കനികളും
നേദിച്ച് കൈക്കൂപ്പി വൈശാഖ കന്യക
മേദിനിതന്‍ നടപ്പന്തലില്‍ നില്‍ക്കവെ
പാഴ്ചെടിയും കടിഞ്ഞൂല്‍ക്കനിയെ തോളിലേറ്റി
നിന്നാഹ്ലാദ നൃത്തം തിമിര്‍ക്കവേ
പാടങ്ങള്‍ ചൈത്രോപവാസ യഞ്ജം കഴിഞ്ഞ്
ആടല്‍ തീര്‍ത്തിത്തിരി ദാഹനീര്‍ മോന്തവേ
കോരിത്തരിച്ചതുപോല്‍ ഇടതൂര്‍ന്ന്
ഇളം ഞാറുകളെങ്ങും വിരിഞ്ഞു നിന്നാടവേ
ഒറ്റവരമ്പിലും നെല്ലിമലരുകള്‍
സര്‍ഗ്ഗ പുളകപ്പൊടിപ്പുകള്‍ കാട്ടവേ
അന്നൊരു പൂംപുലര്‍ വേളയില്‍
ഈ വയല്‍ ചന്തം നുകര്‍ന്ന്
നുകര്‍ന്നു നടന്നുപോയ് നാം ഇരുപേര്‍
നിന്‍ ചുമല്‍ ചേര്‍ന്നു കുഞ്ഞുമോന്‍
ഓമല്‍ തളിര്‍ വിരലുണ്ടുറക്കമായ്
തെച്ചിപ്പഴങ്ങള്‍ അടര്‍ത്തി
സൌഗന്ധിക പുഷ്പജേതാവായി
നിന്‍ മുന്നിലെത്തവേ
കുഞ്ഞുമോനിഷ്ടകുമെന്നോതി
നിന്റെ കൈക്കുമ്പിളില്‍
തന്നെയൊതുക്കി നിന്നോഹരി
യെത്ര വേഗം വീണ്ടുമോമനേ നിന്നിലെ
കൊച്ചു കുസൃതിക്കുടക്കയൊരമ്മായായ്
ഓമല്‍ കളിത്തോഴരൊത്തു നീ ഈ വഴി
ഓടിക്കളിച്ചതാണെത്രയോ വത്സരം
ചെത്തി പഴങ്ങള്‍, മയില്‍പ്പീലികള്‍,
വളപൊട്ടുകള്‍, ചോക്കിന്‍ കഷണങ്ങളാലുമേ
പിഞ്ചു ഹൃദയങ്ങള്‍ കെട്ടിപ്പടുത്തതാ
അഞ്ചിത സൌഹൃദ കേളീ ഗൃഹങ്ങളെ
കാതരമാകുമുള്‍ക്കണ്ണുകളാല്‍ സഖീ
തേടുകയോ വീണ്ടുമീ വഴിവക്കിനെ
യെന്നാലരക്കില്ലമെല്ലാം കരിഞ്ഞുപോയ്
ഇന്നതിന്‍ ധൂമസുഗന്ധമാണോര്‍മ്മകള്‍
പാടവും കൈതമലര്‍പ്പോള ചൂടിയ കാടും
മുളം കിളി പാടും തണല്‍കളും
പണ്ടൊരവില്‍ പൊതി നേടിയ ഭാഗ്യങ്ങള്‍
വഞ്ചിതുഴഞ്ഞുപോകുന്നവര്‍ പാടുന്ന കായലും
കൊറ്റികള്‍, കൊച്ചു കൊതുമ്പുവള്ളങ്ങളും,
നിശ്ചലം ജീവിതം കാട്ടുന്ന തീരവും
ചൂടി പിരിയ്ക്കുന്ന റാക്കിന്റെ
വാദ്യസംഗീതമലയടിയ്ക്കുന്ന തൊടികളും
കാനന മൈന വിരുന്നു വരാറുള്ള
കാവും, കളരിയും, ആമ്പല്‍ കുളങ്ങളും
എന്റെയുള്‍നാട്ടിനഴകുകളോര്‍ത്തു ഞാന്‍
എങ്കിലും നിന്നിലസൂയയാര്‍ന്നെന്‍ മനം
എല്ലാം വളരുന്നു പൂക്കുന്നു
കായ്ക്കുന്നതിലെല്ലാറ്റിനും
വളക്കൂറുറ്റതിന്‍ നിലം
എല്ലാം വളരുന്നു പൂക്കുന്നു
കായ്ക്കുന്നതിലെല്ലാറ്റിനും
വളക്കൂറുറ്റതിന്‍ നിലം
പൂഴിതന്‍ അക്ഷയപാത്രത്തില്‍
നിന്നൊരേ സൂര്യന്റെ
ചൂടും വെളിച്ചവും ഒന്നുപോല്‍
വര്‍ണ്ണങ്ങള്‍, ചൊല്ലുകള്‍ വെവ്വേറെയെങ്കിലും
ഒന്നിച്ചുകൂടി കഴിഞ്ഞതാണിന്നിലം
കൊച്ചുമകനെ മടിയിലിരുത്തി
മുത്തച്ഛനാ കുഞ്ഞിക്കരങ്ങള്‍ കൂട്ടിയ്ക്കവെ
പിന്നെയാ നേദിച്ചെടുത്ത വിശുദ്ധമാം
അന്നവും ഉപ്പും കലര്‍ത്തി നല്‍കീടവേ
മുത്തരിപ്പല്ലുമുളയ്ക്കാത്ത വായ് മലര്‍
പുത്തനായ് എന്തോ നുണഞ്ഞറിഞ്ഞീടവേ
പൂത്തിരി കത്തിയ്ക്കേ
ബന്ധു ജനാഹ്ലാദവായ്ത്താരികള്‍
എന്മനം തുടിക്കൊട്ടവേ
പൂത്തിരി കത്തിയ്ക്കേ
ബന്ധു ജനാഹ്ലാദവായ്ത്താരികള്‍
എന്മനം തുടിക്കൊട്ടവേ
മെല്ലെ കുനിഞ്ഞു നിന്നുണ്ണിതന്‍
ചുണ്ടുകള്‍ക്കുള്ളിലായ്
തെച്ചിപ്പഴമൊന്നു വെച്ചു നീ
ഭൂമിതന്‍ ഉപ്പുനുകര്‍ന്നു നീ പൈതലേ
ഭൂമിതന്‍ ഉപ്പായ് വളരുകന്നിങ്ങിനെ
പാടുകയായിതന്‍ മൌനം ഒരു ഈരടി
കൂടികുളിര്‍ക്കാറ്റു മൂളി പറന്നുപോയ്
പാടുകയായിതന്‍ മൌനം ഒരു ഈരടി
കൂടികുളിര്‍ക്കാറ്റു മൂളി പറന്നുപോയ്
ഉണ്ണീ മറയ്ക്കായ്ക പക്ഷീ
ഒരമ്മതന്‍ നെഞ്ചില്‍ നിന്നുണ്ട
മധുരമൊരിയ്ക്കലും
എന്റെയുള്‍ക്കണ്ണില്‍ പൊടിഞ്ഞൊരു-
അശ്രുക്കളും കണ്ടില്ല
എങ്കിലും പിന്നെയും കണ്ടു നാം
പുണ്യനിളാനദി പാലമൃതൂട്ടുന്ന
പൊന്നിളവെയിലായ് നാമാമണപ്പുറത്തും
അമ്പ് ഏതു നിമിഷവും
മുതുകിൽ തറയ്ക്കാം
പ്രാണനും കൊണ്ട് ഓടുകയാണ്
വേടന്റെ കൂര കഴിഞ്ഞ് റാന്തൽ വിളക്കുകൾ ചുറ്റും
എന്റെ രുചിയോർത്ത്
അഞ്ചെട്ടു പേർ
കൊതിയോടെ
ഒരു മരവും മറ തന്നില്ല
ഒരു പാറയുടെ വാതിൽ തുറന്ന്
ഒരു ഗർജ്ജനം സ്വീകരിച്ചു
അവന്റെ വായ്‌ക്ക് ഞാനിരയായി
സ്നേഹിക്കുന്നതിനുമുമ്പ്
നി കാറ്റും
ഞാനിലയുമായിരുന്നു.
കൊടുംവേനലില്‍
പൊള്ളിയ കാലം
നിനക്കുകരയാനും
ഒരു മഴയാകാനും കഴിഞ്ഞിരുന്നു.
തപ്തമായ എന്റെ നെഞ്ചില്‍തൊട്ടുകൊണ്ട്
നിന്റെ വിരലുകള്‍ക്ക്
ഉഷ്ണ്മാപിനിയാകാനും കഴിഞ്ഞിരുന്നു.
ഞാന്‍ തടാകമായിരുന്നു.
എന്റെ മുകളില്‍
നീയൊരു മഴവില്ലായിരുന്നു.
ഒരു കര്‍ക്കിടകത്തില്‍
നമ്മള്‍ മാത്രം
മഴത്തുള്ളികളായിരുന്നു.
ഒരു ഋതുവിലൂടെ
നിന്റെ ചിരിക്ക്
വസന്തമാകാന്‍ കഴിഞ്ഞിരുന്നു.
ഒരു മഞ്ഞത്ത്
നമ്മള്‍ മാത്രം
പുല്‍ക്കൊടികളായിരുന്നു.
ഒഴിവുകാലത്ത് നമ്മളും
ഒരു ഋതുവില്‍നിന്ന്
ആള്‍ക്കൂട്ടവും പിരിഞ്ഞു.
ഒരു ശൈത്യത്തില്‍
മരപ്പൊത്തിലൂടെ
വലംകൈയിലെ
ചൂണ്ടുവിരലിലൂടെ
നിനക്കു നീലയാകാന്‍ കഴിഞ്ഞു.
എന്റെ ജന്മദിനം എന്നെ അസ്വസ്ഥമാക്കുന്നു
അന്ന്
ഇളം നീല വരകളൂള്ള വെളുത്ത കടലാസിൽ
നിന്റെ ചിന്തകൾ പോറിവരച്ച്
എനിക്ക് നീ ജന്മദിന സമ്മാനം തന്നു
തീയായിരുന്നു നിന്റെ തൂലിക തുമ്പിൽ
എന്നെ ഉരുക്കുവാൻ പോന്നവ
അന്ന് തെളിച്ചമുള്ള പകലും
നിലാവുള്ള രാത്രിയുമായിരുന്നു
ഇന്ന് സൂര്യൻ കെട്ടുപോവുകയും
നക്ഷത്രങ്ങൾ മങ്ങിപോവുകയും ചെയ്യുന്നു
കൂട്ടുകാരൊരുക്കിയ പൂച്ചെണ്ടുകൾക്കും
അനിയന്റെ ആശംസകൾക്കും
അമ്മ വിളമ്പിയ പാൽ‍പായസത്തിനുമിടക്ക്
ഞാൻ തിരഞ്ഞത്
നിന്റെ തൂലികയ്ക്കുവേണ്ടിയായിരുന്നു
നീ വലിച്ചെറിഞ്ഞ നിന്റെ തൂലിക
ഒടുവിൽ പഴയ പുസ്തക കെട്ടുകൾക്കിടയ്ക്കുനിന്ന്
ഞാനാ തൂലിക കണ്ടെടുത്തപ്പോൾ
അതിന്റെ തുമ്പിലെ അഗ്നി കെട്ടുപോയിരുന്നു
ഓര്‍മ്മയ്ക്ക് പേരാണിതോണം
പൂര്‍വ്വ നേരിന്റെ നിനവാണിതോണം
ഓര്‍ക്കുവാനെന്തെങ്കിലും വേണമെന്നുള്ള
വാക്കിന്റെ നിറവാണിതോണം
ഓര്‍മ്മയ്ക്ക് പേരാണിതോണം
ഇല്ലായ്മ കൊല്ലാത്ത യൗവ്വനങ്ങള്‍
മുറ്റത്തെ മുക്കുറ്റി മുത്തകങ്ങള്‍
മുഷ്ടിക്കരുത്താല്‍ മുഖം ചതഞ്ഞാ-
ത്മാവ് നഷ്ടപ്പെടാ ഗോത്രസഞ്ജയങ്ങള്‍
ഓര്‍മ്മയ്ക്ക് പേരാണിതോണം
ഓര്‍മ്മയ്ക്ക് പേരാണിതോണം…
മഞ്ഞനെല്‍ക്കതിര്‍ ചാഞ്ഞുലഞ്ഞ പാടം
മാമ്പൂ മണക്കും നനുത്ത ബാല്യം
മഞ്ഞനെല്‍ക്കതിര്‍ ചാഞ്ഞുലഞ്ഞ പാടം
മാമ്പൂ മണക്കും നനുത്ത ബാല്യം
കൊച്ചൂടു വഴികളില്‍ പൂക്കള്‍ക്ക് വളയിട്ട
കൊച്ചു കൈത്താളം പിടിക്കുന്ന കൂട്ടുകാര്‍
ഊഞ്ഞാലുയര്‍ന്നുയര്‍ന്നാകാശസീമയില്‍
മാവില കടിച്ചു കൊണ്ടൊന്നാമനായ നാള്‍
ഉച്ചയ്ക്കു സദ്യയ്ക്കു മുന്‍പ് നെയ്യാറിന്റെ നെഞ്ചില്‍
നീര്‍ തെറ്റി കുളിക്കുറുമ്പോണം
ഓര്‍മ്മയ്ക്ക് പേരാണിതോണം
ഓര്‍മ്മയ്ക്ക് പേരാണിതോണം…
അച്ഛന്‍ ഉടുപ്പിച്ച കൊച്ചുമഞ്ഞക്കോടി ചുറ്റി
കിളിത്തട്ടുലഞ്ഞ കാലം
അത്തമിട്ടത്തം മുതല്‍ പത്ത് സ്വപ്നത്തിലെത്തും
നിലാവിന്‍ ചിരിച്ചന്തമോണം…
മുത്തശ്ശനും മുല്ലവള്ളിയും സ്വപ്നത്തില്‍
മുട്ടി വിളിക്കുന്നൊരുത്രാടരാത്രികള്‍…
ഓര്‍മ്മയ്ക്ക് പേരാണിതോണം
ഓര്‍മ്മയ്ക്ക് പേരാണിതോണം…
പൂക്കളും തേനും പഴങ്കണിച്ചന്തവും
കാട്ടിക്കൊതിപ്പിച്ചു സസ്യജാലം
പാറിപ്പറന്നും ചിലമ്പിക്കുറുമ്പുകള്‍
കാട്ടിച്ചിരിപ്പിച്ചു പക്ഷിജാലം
കുന്നിളം ചൂടിന്റെ തൂവാല തുന്നി
പതുക്കെ പുറം തലോടി
കോലാഹലങ്ങളില്‍ കോലായിലെ
കളിപ്പന്തിന്റെ താളവും കവടിയോടി
പൂവിന്നു പൂവിന്നു പൂവു തേടി
തൊടിയിലാടിപ്പറന്നു കുറുമ്പിക്കുരുന്നുകള്‍
പപ്പടം പൊരിയുന്ന മണവുമുപ്പേരികള്‍
പൊട്ടിത്തിളക്കുന്നടുക്കളത്തൊടികളില്‍
ഓര്‍മ്മയ്ക്ക് പേരാണിതോണം
ഓര്‍മ്മയ്ക്ക് പേരാണിതോണം…
എന്നും ചിരിക്കാത്തൊരമ്മതന്‍ ചുണ്ടില്‍
വന്നെന്നോ പിറക്കും സ്മിതത്തുമ്പയോണം
എന്നും ചിരിക്കാത്തൊരമ്മതന്‍ ചുണ്ടില്‍
വന്നെന്നോ പിറക്കും സ്മിതത്തുമ്പയോണം
എന്നെങ്കിലും പൂക്കുമെന്നോര്‍ത്തു കാലം
അന്നെന്നോ വിതച്ചോരു നന്മയോണം…
എന്നും ചിരിക്കാത്തൊരമ്മതന്‍ ചുണ്ടില്‍
വന്നെന്നോ പിറക്കും സ്മിതത്തുമ്പയോണം
എന്നെങ്കിലും പൂക്കുമെന്നോര്‍ത്തു കാലം
അന്നെന്നോ വിതച്ചോരു നന്മയോണം…
ഒപ്പത്തിനൊപ്പമാണെല്ലാരുമെന്ന നല്‍-
സത്യത്തിളക്കമാണോണം
ഒരു വരിയൊലൊരുനിരയില്‍ ഒരുമിച്ചിരുന്നില-
ച്ചുരുളിലെ മധുരം നുണഞ്ഞതോണം….
ഓര്‍മ്മയ്ക്ക് പേരാണിതോണം
ഓര്‍മ്മയ്ക്ക് പേരാണിതോണം…
ഓര്‍മ്മയ്ക്ക് പേരാണിതോണം
ഓര്‍മ്മയ്ക്ക് പേരാണിതോണം…
ഓര്‍മ്മയിലെ ഓണം വിളിക്കുന്നു പിന്നെയും…
ഓര്‍മ്മയിലെ ഓണം വിളിക്കുന്നു പിന്നെയും,
പൂക്കള്‍ വിളിച്ചില്ല
പാടം വിളിച്ചില്ല
ഊഞ്ഞാലുമില്ലാ
കിളിത്തട്ടുമില്ലാ
ഇലയിട്ട് മധുരം വിളമ്പിയില്ല…
എങ്കിലും
ഓര്‍മ്മയിലെ ഓണം വിളിക്കുന്നു പിന്നെയും…
ഓര്‍മ്മയ്ക്ക് പേരാണിതോണം…
ഓര്‍മ്മയ്ക്ക് പേരാണിതോണം…
ഓര്‍മ്മയ്ക്ക് പേരാണിതോണം
പൂര്‍വ്വ നേരിന്റെ നിനവാണിതോണം
ഓര്‍ക്കുവാനെന്തെങ്കിലും വേണമെന്നുള്ള
വാക്കിന്റെ നിറവാണിതോണം…
ഓര്‍മ്മയ്ക്ക് പേരാണിതോണം…
ഓര്‍മ്മയ്ക്ക് പേരാണിതോണം…
പണ്ടത്തെ കളിത്തോഴന്‍ കാഴ്ച വെയ്ക്കുന്നു മുന്നിൽ…
രണ്ടു വാക്കുകള്‍ മാത്രം ഓര്‍ക്കുക വല്ലപ്പോഴും…
ഓര്‍ക്കുക വല്ലപ്പോഴും…
യത്രയാക്കുന്നു സഖീ…
നിന്നെ ഞാൻ മൗനത്തിന്റെ നേർത്ത
പട്ടുനൂൽ പൊട്ടിച്ചിതറും പദങ്ങളാൽ
കരയാനുഴറീടും കണ്ണുകൾ താഴ്തിക്കൊണ്ട്
വരനോടൊപ്പം നീയാ വണ്ടിയിലിരിക്കുമ്പോൾ;
വരനോടൊപ്പം നീയാ വണ്ടിയിലിരിക്കുമ്പോൾ…
വരനോടൊപ്പം നീയാ വണ്ടിയിലിരിക്കുമ്പോൾ…
ഓര്‍ക്കുക വല്ലപ്പോഴും പണ്ടത്തെ കാടും മേടും…
പൂക്കാലം വിതാനിക്കും ആ കുന്നിന്‍പ്പുറങ്ങളും…
ഓര്‍ക്കുക വല്ലപ്പോഴും പണ്ടത്തെ കാടും മേടും…
പൂക്കാലം വിതാനിക്കും ആ കുന്നിന്‍പ്പുറങ്ങളും…
രണ്ടു കൊച്ചാത്മാവുകള്‍ അവിടങ്ങളില്‍ വെച്ചു…
പണ്ടത്തെ രാജാവിന്‍ കഥകള്‍ പറഞ്ഞതും…
രണ്ടു കൊച്ചാത്മാവുകള്‍ അവിടങ്ങളില്‍ വെച്ചു…
പണ്ടത്തെ രാജാവിന്‍ കഥകള്‍ പറഞ്ഞതും…
പിന്നെയും കാലം പോകെ അവരെങ്ങെങ്ങോ വെച്ചു
സുന്ദരവാഗ്ദത്തങ്ങൾ കൈമാറി കളിച്ചതും…
ആയിരം സ്വപനങ്ങളെ പിഴിഞ്ഞ ചായം കൊണ്ടു…
മായാത്ത സങ്കല്പങ്ങൾ മനസ്സിൽ വരച്ചതും…
ആയിരം സ്വപനങ്ങളെ പിഴിഞ്ഞ ചായം കൊണ്ടു…
മായാത്ത സങ്കല്പങ്ങൾ മനസ്സിൽ വരച്ചതും…
വാകപ്പൂ മണം കന്നി തെന്നലിൽ അലയുമ്പോൾ
മൂകമാം മാവിന്തോപ്പിൽ നിർജ്ജവമുറങ്ങുമ്പോൾ
ആവണിമത്സ്യം പോലെ ഇരുന്നിട്ടവർ ഏതോ
പ്രേമകാവ്യത്തിൽ കൂടി ഒന്നായി ചരിച്ചതും…
ഇടയിൽ പരസ്പരം മൂകനായി നോക്കിക്കൊണ്ടു
ചുടുവീർപ്പുകൾ വിട്ടു സമയം കഴിച്ചതും…
അറിയാതെ അന്വോന്യം അങ്ങറിഞ്ഞും കണ്ടെത്തിയും
അവർ തൻ വികാരങ്ങൾ ഒന്നായി ചമഞ്ഞതും…
ഭാസുര ദാമ്പത്ത്യത്തിൻ മണിമേടയിൽ
സ്വൈര്യം നീ സഖീ… , നീ… സഖീ…
അമരുമ്പോൾ ഓർക്കുക വല്ലപ്പോഴും…
ഓർക്കുക വല്ലപ്പോഴും… ഓർക്കുക വല്ലപ്പോഴും…
മരിക്കും സ്മൃതികളില്‍ ജീവിച്ചു പോരും ലോകം…
മറക്കാന്‍ പഠിച്ചത്‌ നേട്ടമാണെന്നാകിലും…
ഹസിക്കും പൂക്കള്‍ പൊഴിഞ്ഞില്ലെങ്കിലൊരുനാളും…
വസന്തം വസുധയില്‍ വന്നിറിങ്ങില്ലെന്നാലും…
വ്യര്‍ത്ഥമായാവര്‍ത്തിപ്പൂ വ്രണിതപ്രതീക്ഷയാല്‍
മര്‍ത്യനീ പദം രണ്ടും ഓര്‍ക്കുക വല്ലപ്പോഴും…
ഓര്‍ക്കുക വല്ലപ്പോഴും…
വിട പറയാന്‍ സമയമായില്ല എന്നുതന്നെയാകട്ടെ.
ആര്‌ ആരോടാണ്‌ വിട പറയുന്നത്‌?
സുഹൃത്ത്‌ സുഹൃത്തിനോട്‌ വിട പറയുമോ?
പറയാന്‍ സാധിക്കുമോ? എന്നെങ്കിലും?
പിന്നെ ആരാണ്‌ വിട പറയുന്നത്‌? പറയേണ്ടത്‌?
നമ്മെ ദ്രോഹിച്ചവരോട്‌, ചതിച്ചവരോട്‌,
നമ്മോടു നന്ദികേടു കാണിച്ചവരോട്‌
അവര്‍ക്കു മാപ്പു കൊടുക്കാന്‍ പറ്റുമോ?
ഒരു ജീവിതത്തില്‍ ഒരിക്കലല്ലേ തെറ്റുപറ്റാന്‍ പാടുള്ളു?
തെറ്റിനോടാണു വിട പറയാവുന്നത്‌.
വിട പറയുമ്പോള്‍ മുഖം ശാന്തമായിരിക്കണം.
ശരീരം ഉടയരുത്‌
മുഖം ചുളിയരുത്‌
സ്വരം പതറരുത്‌
കറുത്ത മുടി നരയ്ക്കരുത്‌
നരച്ച മുടി കൊഴിയരുത്‌
വിട പറയുമ്പോള്‍ നിറഞ്ഞ യൗവനമായിരിക്കണം
എന്താണു പറയേണ്ട വാക്കുകള്‍?
ഇനിയും കാണാമെന്നോ?
ഇനിമേല്‍ ഇങ്ങോട്ടു വരണ്ടെന്നോ?
എന്തിനാണു വിടപറയുന്നതെന്നോ?
അതിനെപ്പറ്റിയൊക്കെ ചര്‍ച്ച ചെയ്ത്‌
വിട പറയാന്‍ മറന്നുപോയവരെ മറന്നുപോയോ?
എന്തിനാണു വെറുതെ വിട പറയുന്നത്‌?
ആരും ആരെയും വിട്ടുപോകുന്നില്ല.
ആരെ ആര്‍ക്ക്‌ എന്തു പരിചയം?
വിട്ടുപോകുന്നില്ലെങ്കില്‍ പിന്നെന്തിനു വിട?
പക്ഷേ, ഇതൊരു ചടങ്ങാണു, സുഹൃത്തേ.
വിട പറയുന്നതില്‍ ഒരു രസമുണ്ട്‌
അതൊരനുഷ്ഠാനമാണ്‌
മനസിന്‌ അതു ശാന്തി നല്‍കുന്നു
മുന്‍കൂര്‍ വിട പറഞ്ഞുവച്ചാല്‍
സമയത്തു മറന്നുപോയി എന്നു പരാതിപ്പെടേണ്ടിവരില്ല
ഇതാ നമുക്കു പരസ്പരം വിട പറയാം
അല്ലെങ്കില്‍ ഈ ഭൂമിയോട്‌, ഇന്നത്തെ സൂര്യനോട്‌
ആ വരുന്നതൊരാന
ഈ വരുന്നതൊരീച്ച
ആനയുമീച്ചയുമങ്ങനെയങ്ങനെ-
യടുത്തടുത്തു വരുന്നു
ആനയ്‌ക്കുണ്ടോ പേടി
ഈച്ചയ്‌ക്കുണ്ടോ പേടി
രണ്ടിനുമില്ലൊരു പേടി
ആന താഴേപോയ്‌
ഈച്ച മേലേപോയ്‌!!
തങ്കമെന്നാരേ വിളിക്കുന്നു ഞാനെന്റെ
തങ്കക്കുടത്തിനെയല്ലാതെ?
എല്ലാമെനിക്കെന്നു ചൊല്ലിക്കഴിഞ്ഞ നീ
വല്ലായമയെന്തിനിക്കാട്ടാൻ?
ആരുടെ പേരിന്റെ മന്ത്രമുരുക്കഴി-
ച്ചോരോ നിമിഷവും നീളുന്നു.
ആരുടെ ചുണ്ടിൻ വിതുമ്പലിൽ ജീവിത
ചാരുതയൊക്കെയും കാണുന്നു.
ആരുടെ ശബ്ദം ശ്രവിക്കുവാൻ മാത്രമായ്‌
കാതുകൾ രണ്ടും തുറക്കുന്നു.
ആരുടെ നിർ വ്യാജ വ്യാജോക്തി കൂടിയും
കോരിത്തരിപ്പായി മാറുന്നു.
ആരുടെ നേർത്ത പിണക്കവും വാശിയും
മാരിവിൽപ്പൂവായ്‌ തുടിക്കുന്നു.
ആ മന്ദഹാസവും ആ നർമ്മകേളിയും
ആപാദചൂഡം ഉൾക്കൊള്ളുമ്പോൾ
ചേതനയറ്റു കിടന്നാലുമെന്തെന്റെ
വേദനകൂടി മധുരമല്ലേ.
പൂമരക്കൊമ്പത്തു വന്നിരുന്നു
പാടിപോൽ രണ്ടിളം പൈങ്കിളികൾ
അന്തി വന്നെത്തി കിഴക്കുനിന്നു-
മന്ധകാരത്തിൻ വലയുമായി.
ആകാശപ്പൂമുല്ല പൂവിട്ടല്ലോ
ആഴിത്തിരകളുറങ്ങിയല്ലോ
ചുറ്റിക്കറങ്ങിക്കറങ്ങിനിന്നൂ
നിത്യ ദു:ഖത്തിലീ സൗരയൂഥം.
എത്തീ കിഴക്കു വെളിച്ചമപ്പോൾ
പൊട്ടിക്കരഞ്ഞതു മാരിവില്ലോ?
പൂമരക്കൊമ്പിലുലഞ്ഞു തൂങ്ങി
പൈങ്കിളിയല്ലിളം പൂങ്കുലകൾ.
വെറുമൊരു മോഷ്ടാവായോരെന്നെ
കള്ളനെന്നു വിളിച്ചില്ലേ,താൻ
കള്ളനെന്നു വിളിച്ചില്ലേ?

തുണി മോഷ്ടിച്ചതു കാണുന്നവരുടെ
നാണം കാക്കാനായിരുന്നല്ലോ-അവരുടെ
നാണം കാക്കാനായിരുന്നല്ലോ.

കോഴിയെ മോഷ്ടിച്ചെങ്കിലതേ,അത്‌
പൊരിച്ചു തിന്നാനായിരുന്നല്ലോ-എനിക്കു
പൊരിച്ചു തിന്നാനായിരുന്നല്ലോ.

പശുവിനെ മോഷ്ടിച്ചെങ്കിലതും-എനിക്കു
പാലു കുടിക്കാനായിരുന്നല്ലോ-പശുവിൻ
പാലു കുടിക്കാനായിരുന്നല്ലോ.

കോഴിയിറച്ചീം പശുവിൻ പാലും
വൈദ്യൻ പോലും വിലക്കിയില്ലല്ലോ-എന്റെ
വൈദ്യൻ പോലും വിലക്കിയില്ലല്ലോ.

നല്ലതു വല്ലോം മോഷ്ടിച്ചാലുടനേ-അവനേ-വെറുതേ
കള്ളനാക്കും നിങ്ങടെ ചട്ടം
മാറ്റുക മാറ്റുക ചട്ടങ്ങളെയവ
മാറ്റും നിങ്ങളെയല്ലെങ്കിൽ.
എനിക്കാവതില്ലേ പൂക്കാതിരിക്കാൻ
എനിക്കാവതില്ലേ കണിക്കൊന്നയല്ലേ
വിഷുക്കാലമല്ലേ പൂക്കാതിരിക്കാൻ
എനിക്കാവതില്ലേ വിഷുക്കാലമെത്തി-
ക്കഴിഞ്ഞാലുറക്കത്തിൽ ഞാൻ ഞെട്ടി-
ഞെട്ടിത്തരിക്കും ഇരുൾതൊപ്പി പൊക്കി-
പ്പതുക്കെ പ്രഭാതം ചിരിക്കാൻ ശ്രമിക്കും
പുലർച്ചക്കുളിർക്കാറ്റ് വീശിപ്പറക്കും
വിയൽപ്പക്ഷി ശ്രദ്ധിച്ചു നോക്കും
ഞരമ്പിന്റെയുള്ളിൽത്തിരക്കാ-
ണലുക്കിട്ട മേനിപ്പുളപ്പിന്നു പൂവൊക്കെ-
യെത്തിച്ചൊരുക്കിക്കൊടുക്കാൻ തിടുക്കം തിടുക്കം
ഉണങ്ങിക്കരിഞ്ഞെന്നു തോന്നിച്ച കൊമ്പിൻ-
മുനമ്പിൽത്തിളങ്ങുന്നു പൊന്നിൻ പതക്കങ്ങൾ
എൻ താലി നിൻ താലി പൂത്താലിയാടി-
ക്കളിക്കുന്ന കൊമ്പത്തു സമ്പത്തു കൊണ്ടാടി-
നിൽക്കും കണിക്കൊന്നയല്ലേ പൂക്കാതിരിക്കാൻ
എനിക്കാവതില്ലേ.

എവിടെന്റെ ഹരിതങ്ങളെല്ലാം മറഞ്ഞു
എവിടെന്റെ ദുരിതങ്ങൾ കൊടുവേനലിൽ
കത്തിയെരിയുന്ന താപങ്ങൾ കടുമഞ്ഞി-
ലുറയുന്ന വനരോദനങ്ങൾ മഴവന്നൊടിച്ചിട്ട
മൃദുശാഖകൾ സർവമെവിടെയോ
മായുമ്പൊഴെവിടെനിന്നെവിടെനിന്നണയുന്നു
വീണ്ടുമെൻ ചുണ്ടിലും മഞ്ഞതൻ മധുരസ്മിതങ്ങൾ
തളിരിന്റെ തളിരായ താലീവിലാസം
എവിടെനിന്നെവിടെനിന്നണയുന്നു മേടവിഷു-
സംക്രമപ്പുലരിയോ കുളിർകോരിയെത്തുന്നു
കണികാണുവാൻ ഭാവി ഗുണമേകുവാൻ കുഞ്ഞു
നയനങ്ങളെന്നെയോർത്തെന്നേയിമ പൂട്ടി-
യുണരാതെ, യുണരുമ്പോഴും മിഴി തുറക്കാതെ-
യിത്തിരി തുറന്നാലുമാരുമതു കാണാതെ കാണാതെ
കണികാണുവാൻ കാത്തിരിക്കുന്നിതവരുടെ
ഗുണത്തിനായ് ഞാൻ മഞ്ഞയണിയുന്നു
ഒരു നിറം മാത്രമേ തന്നതുള്ളൂ വിധി
എനിക്കാവതില്ലേ പലവർണമാകാൻ
കണിക്കൊന്നയല്ലേ വിഷുക്കാലമല്ലേ

വധുവിനെയൊരുക്കാനെടുക്കുന്ന മഞ്ഞൾ
നിറത്തിൽ നിറയ്ക്കുന്ന ശൃംഗാരവർണം
കടക്കണ്ണെറിഞ്ഞാൽ പിടിച്ചിങ്ങെടുക്കാൻ
തരിക്കുന്ന വ്യാമോഹ താരുണ്യവർണം
കല്യാണമന്ത്രം പൊഴിക്കുന്ന വർണം
കളകളം പാടിക്കുണുങ്ങുന്ന വർണം
താനെ മയങ്ങിത്തിളങ്ങുന്ന വർണം
വേറുള്ളതെല്ലാം തിളക്കുന്ന വർണം
പകൽനേർത്തുനേർത്തീക്കടൽമാല ചാർത്തുന്നൊ
രന്തിച്ചുവപ്പിന്നകമ്പടി വർണം
പന്ത്രണ്ടു സൂര്യന്റെ കിരണങ്ങൾ മേഘ-
പ്പരപ്പാലരിച്ചതു പതിമ്മൂന്നു പൗർണമി-
യിലാറ്റിക്കുറുക്കിപ്പൊടിച്ചെങ്ങുമെന്നും തിളങ്ങുന്ന വർണം
ആ വർണരേണുക്കൾ മിന്നിത്തിളങ്ങു-
ന്നൊരെന്മേനി പൊന്മേനി പൂമേനിയല്ലെ

കണിക്കൊന്നയല്ലേ വിഷുക്കാലമല്ലേ
എനിക്കാവതില്ലേ പൂക്കാതിരിക്കാൻ
എനിക്കാവതില്ലേ

മധുരിക്കും ഓര്‍മകളെ മലര്‍മഞ്ചല്‍ കൊണ്ടുവരൂ..
കൊണ്ടുപോകൂ ഞങ്ങളെയാ മാഞ്ചുവട്ടില്‍ മാഞ്ചുവട്ടില്‍ (2)

ഇടനെഞ്ചിന്‍ താളമോടെ
നെടുവീര്‍പ്പിന്‍ മൂളലോടെ
ഇടനെഞ്ചിന്‍ താളമോടെ നെടുവീര്‍പ്പിന്‍ മൂളലോടെ
മലര്‍മഞ്ചല്‍ തോളിലേറ്റി പോവുകില്ലേ
ഓ ഓ
മധുരിക്കും ഓര്‍മകളെ മലര്‍മഞ്ചല്‍ കൊണ്ടുവരൂ..
കൊണ്ടുപോകൂ ഞങ്ങളെയാ മാഞ്ചുവട്ടില്‍ മാഞ്ചുവട്ടില്‍

ഒരു കുമ്പിള്‍ മണ്ണ്കൊണ്ട് വീടുയ്ക്കാം
ഒരു തുമ്പപൂവ്‌ കൊണ്ട് വിരുന്നൊരുക്കാം (2)
ഒരു നല്ല മാങ്കനിയാ മണ്ണില്‍ വീഴ്ത്താം
ഒരു കാറ്റിന്‍ കനിവിന്‍നായ്
ഒരു കാറ്റിന്‍ കനിവിന്നായ് പാട്ടു പാടാം
ഓ ഓ
മധുരിക്കും ഓര്‍മകളെ മലര്‍മഞ്ചല്‍ കൊണ്ടുവരൂ..
കൊണ്ടുപോകൂ ഞങ്ങളെയാ മാഞ്ചുവട്ടില്‍ മാഞ്ചുവട്ടില്‍

ഒരു നുള്ള് പൂവിറുത്തു മാല കോര്‍ക്കാം
ഒരു പുള്ളിക്കുയിലിനൊത്ത് കൂവി നില്‍ക്കാം (2)
ഒരു വാഴക്കൂമ്പില്‍ നിന്നും തേന്‍ കുടിക്കാം
ഒരു രാജാ ഒരു റാണീ
ഒരു രാജാ ഒരു റാണി ആയി വാഴാം ഓ.. ഓ

മധുരിക്കും ഓര്‍മകളെ മലര്‍മഞ്ചല്‍ കൊണ്ടുവരൂ..
കൊണ്ടുപോകൂ ഞങ്ങളെയാ മാഞ്ചുവട്ടില്‍ മാഞ്ചുവട്ടില്‍

പേരറിയാത്തൊരു പെണ്‍കിടാവേ, നിന്റെ
നേരറിയുന്നു ഞാന്‍ പാടുന്നു.
കോതമ്പുക്കതിരിന്റെ നിറമാണ്;
പേടിച്ച പേടമാന്‍ മിഴിയാണ്.
കയ്യില്‍ വളയില്ല, കാലില്‍ കൊലുസ്സില്ല,
മേയ്യിലലങ്കാരമൊന്നുമില്ല;
ഏറുന്ന യൌവനം മാടി മറയ്ക്കുവാന്‍
കീറിത്തുടങ്ങിയ ചേലയാണ്!
ഗൗരിയോ ലക്ഷ്മിയോ സീതയോ രാധയോ
പേരെന്ത് തന്നെ വിളിച്ചാലും,
നീയെന്നും നീയാണ്; കോതമ്പു പാടത്ത്
നീര്‍ പെയ്തു പോകും മുകിലാണ്!
കത്തും വറളി പോല്‍ ചുട്ടുപഴുത്തൊരാ
കുഗ്രാമ ഭൂവിന്‍ കുളിരാണ്!
ആരെയോ പ്രാകി മടയ്ക്കുമോരമ്മയ്ക്ക്
കൂരയില്‍ നീയൊരു കൂട്ടാണ്.
ആരാന്റെ കല്ലിന്മേല്‍ രാകിയഴിയുന്നോ-
രച്ഛന്റെ ആശ തന്‍ കൂടാണ്.
താഴെയുള്ളിത്തിരിപ്പോന്ന കിടാങ്ങള്‍ക്ക്
താങ്ങാണ്, താരാട്ട് പാട്ടാണ്!
പേരറിയാത്തൊരു പെണ്‍കിടാവേ
എനിക്കേറെപ്പരിചയം നിന്നെ!

കുഞ്ഞായിരുന്ന നാള്‍ കണ്ടു കിനാവുകള്‍ ,
കുഞ്ഞു വയര്‍ നിറച്ചാഹാരം;
കല്ലുമണിമാല, കൈവളയുത്സവ-
ച്ചന്തയിലെത്തും പലഹാരം.

തോട്ടയലത്തെത്തൊടിയില്‍ക്കയറിയോ-
രത്തിപ്പഴം നീയെടുത്തു തിന്നു.
ചൂരല്‍പ്പഴത്തിന്റെ കയ്പ്പുനീരും കണ്ണു-
നീരുമതിന്നെത്ര മോന്തീല?
പിന്നെ മനസ്സില്‍ കൊതിയുണര്‍ന്നാലത്
പിഞ്ചിലേ നുള്ളിയെറിയുന്നു.
കൊയ്തു കഴിഞ്ഞൊരു കോതമ്പു പാടത്ത്
കുറ്റികള്‍ കത്തിക്കരിയുമ്പോള്‍ ,
ഒറ്റയ്ക്കിരുന്നു നിന്‍ തുച്ഛമാം സ്വപ്‌നങ്ങള്‍
ഒക്കെക്കരിഞ്ഞതും കാണുന്നു.
ഞെട്ടുന്നില്ലുള്ള് നടുങ്ങുന്നില്ല നീ
ഞെട്ടുറപ്പുള്ളൊരു പൂവല്ലേ?
പേരറിയാത്തൊരു പെണ്‍കിടാവേ നിന്റെ
നേരറിയുന്നു ഞാന്‍ പാടുന്നു.

ഞാറാണെങ്കില്‍ പറിച്ചു നട്ടീടണം
ഞാറ്റുവേലക്കാലമെത്തുമ്പോള്‍ ;
പെറ്റുവളര്‍ത്തും കുടി വിട്ടു പെണ്ണിന്
മറ്റൊരിടത്ത് കുടിവയ്പ്പ്! (2)
വയലിനുമപ്പുറത്തേതോ സ്വയംവര-
പ്പുകിലിനു മേലാളര്‍ പോകുമ്പോള്‍ ,
വെറുതെയീ നിനവുകള്‍ വന്നു പോയി
വെയിലത്തൊരു മഴ ചാറ്റല്‍ പോലെ..
കുറുകുഴല്‍പ്പാട്ടുണ്ട്, താളമുണ്ട്,
കുതിരപ്പുറത്തു മണാളനുണ്ട്;
പൊന്നിന്‍തലപ്പാവ്, പാപ്പാസ് പയ്യന്
മിന്നുന്ന കുപ്പായം പത്രാസ്!
മുല്ലപ്പൂ കോര്‍ത്തോരിഴകളല്ലോ
മുഖമാകെ മൂടിക്കിടപ്പുണ്ട്!
കുറെയേറെയാളുകള്‍ കൂടെയുണ്ടെത്രയോ-
കുറിയിതേ കാഴ്ച നീ കണ്ടൂലോ..
കുതിരപ്പുരത്തിരുന്നാടിയാടി
പുതുമണവാളനാ പോക്ക് പോകെ
തിക്കിത്തിരക്കി വഴിയരികില്‍ പണ്ട്
നില്‍ക്കുവാനുത്സാഹമായിരുന്നു.
കണ്‍കളിലത്ഭുതമായിരുന്നു വിടര്‍ –
ക്കണ്ണാലെ പിന്നാലെ പോയിരുന്നു.
ഇന്നാക്കുറുകുഴല്‍പ്പാട്ട് കേള്‍ക്കേ,
ഇന്നാ നിറന്ന വരവ് കാണ്‍കേ.
പാതവക്കത്തേക്ക് പായുന്നതില്ല നീ
പാടാന്‍ മറന്ന കിളിയല്ലേ!
പേരറിയാത്തൊരു പെണ്‍കിടാവേ നിന്റെ
നേരറിയുന്നു ഞാന്‍ പാടുന്നു.

നിന്നെ വധുവായലങ്കരിക്കാനിങ്ങു
പൊന്നില്ല, പൂവില്ല, ഒന്നുമില്ല.
മയ്യെഴുതിച്ചു മൈലാഞ്ചി ചാര്‍ത്തി ചുറ്റും
കൈകൊട്ടി പാടാനുമാരുമില്ല.

വെള്ളക്കുതിരപ്പുറത്ത് വന്നെത്തുവാന്‍
ഇല്ലോരാള്‍ , കൊട്ടും കുഴലുമില്ല.
കൊക്കിലോതുങ്ങാത്ത ഭാഗ്യങ്ങളൊന്നുമേ.
കൊത്തി വിഴുങ്ങാന്‍ കൊതിയുമില്ല!
തന്‍ പഴങ്കണ്ണുകൊണ്ടേറെക്കണ്ടോ-
രമ്മുമ്മ തന്‍ ചൊല്ലോര്‍ക്കുന്നു,
നമ്മള് നോക്കി വളര്‍ത്തുമീക്കോതമ്പും
നമ്മളും മക്കളെ ഒന്ന് പോലെ! (2)

ആറ്റുനോറ്റാരോ വളര്‍ത്തുന്നു,
കതിരാരോ കൊയ്തു മെതിക്കുന്നു
പൊന്നിന്‍ മണികളാക്കമ്പോളങ്ങളി-
ലെങ്ങോ പോയിത്തുലയുന്നു!

ഇന്നുമീ രാവിലുറങ്ങാതെയെന്തേ നിന്‍
കണ്‍കളിരുട്ടില്‍ പരതുന്നു?
കാതോര്‍ത്ത് തന്നെയിരിക്കുന്നു, വെറും
കാറ്റിന്‍ മൊഴിയിലും ചൂളുന്നു?
അച്ഛന്റെയുച്ഛ്വാസ താളം മുറുകുമ്പോള്‍
അമ്മയിടയ്ക്കു ഞരങ്ങുമ്പോള്‍ ,
കെട്ടിപ്പിടിച്ചു കിടക്കും കിടാങ്ങള-
വ്യക്തമുറക്കത്തില്‍ പേശുമ്പോള്‍ ,
കൂരകള്‍ തോറും കയറിയിറങ്ങുന്ന
ക്രൂരനാം മൃത്യുവേയോര്‍ത്തിട്ടോ,
പത്തി വടര്‍ത്തുമാ മൃത്യുവിന്‍ ദൂതനാം
പട്ടിണി നീറ്റുന്നതോര്‍ത്തിട്ടോ,
കൂരതന്‍ വാതിലില്‍ കാറ്റൊന്നു തട്ടിയാല്‍-
ക്കൂടി മറ്റെന്തൊക്കെയോര്‍ത്തിട്ടോ
നീയിന്നു നിന്നിലൊളിക്കുന്നു,
നീയിന്നു നിന്നെ ഭയക്കുന്നു!
നീയിന്നു നിന്നിലൊളിക്കുന്നു,
നീയിന്നു നിന്നെ ഭയക്കുന്നു!
പേരറിയാത്തൊരു പെണ്‍കിടാവേ നിന്റെ
നേരറിയുന്നു ഞാന്‍ പാടുന്നു!

പേടിച്ചരണ്ട നിന്‍ കണ്ണുകള്‍ രാപ്പകല്‍
തേടുന്നതാരെയെന്നറിവൂ ഞാന്‍.
മാരനെയല്ല, മണാളനെയല്ല, നിന്‍-
മാനം കാക്കുമൊരാങ്ങളയെ!
കുതിരപ്പുറത്തു തന്നുടവാളുമായവന്‍
കുതികുതിച്ചെത്തുന്നതെന്നാവോ..?
കുതികുതിച്ചെത്തുന്നതെന്നാവോ..?

നിശാഗന്ധി നീയെത്ര ധന്യ,
നിശാഗന്ധി നീയെത്ര ധന്യ..

നിഴല്‍ പാമ്പുകള്‍ കണ്ണൂകാണാതെ നീന്തും നിലാവില്‍
നിരാലംബശോകങ്ങള്‍തന്‍ കണ്ണുനീര്‍പൂക്കള്‍
കണ്‍ചിമ്മിനില്‍ക്കുന്ന രാവില്‍,

നിശാഗന്ധി നീയേതദൃശ്യപ്രകാശത്തെ
നിന്നുള്ളിലൂതിത്തെളിക്കാനൊരേ നില്പു് നിന്നൂ..
നിലാവും കൊതിക്കും മൃദുത്വം നിനക്കാരു തന്നൂ..

മഡോണാസ്മിതത്തിന്നനാഘ്രാത ലാവണ്യ നൈര്‍മല്ല്യമേ
മൂകനിഷ്പന്ദ ഗന്ധര്‍വ്വസംഗീതമേ..
മഞ്ഞുനീരില്‍ തപം ചെയ്തിടും നിത്യകന്യേ

നിശാഗന്ധി നീയെത്ര ധന്യ,
നിശാഗന്ധി നീയെത്ര ധന്യ..

വിടര്‍ന്നാവു നീ സുസ്മിതേ
നിന്‍ മനസ്സില്‍ തുടിക്കും പ്രകാശം പുറത്തില്ല..

ഇരുള്‍ പെറ്റ നാഗങ്ങള്‍ നക്കിക്കുടിക്കും
നിലാവിന്റെ നാഴൂരിവെട്ടം തുളുമ്പിത്തുടിക്കുന്ന
മണ്‍ചട്ടിയില്‍ നീ വിടര്‍ന്നു,
വിടര്‍‌ന്നൊന്നു വീര്‍‌പ്പിട്ടു നിന്നൂ..
മനസ്സിന്റെ സൗമ്യാര്‍ദ്ര ഗന്ധങ്ങളാ വീര്‍പ്പിലിറ്റിറ്റു നിന്നൂ..

നിശാഗന്ധി നീയെത്ര ധന്യ,
നിശാഗന്ധി നീയെത്ര ധന്യ..

നിനക്കുള്ളതെല്ലാമെടുക്കാന്‍ കൊതിക്കും
നിശാവാതമോടിക്കിതച്ചെത്തി നിന്‍
പട്ടുചേലാഞ്ചലത്തില്‍ പിടിക്കെ..
കരം കൂപ്പിയേഗാഗ്രമായ്,
ശാന്തനിശ്ശബ്ദമായ്,
ധീരമേതോരു നിര്‍വ്വാണമന്ത്രം ജപിച്ചു..

നിലാവസ്തമിച്ചു,
മിഴിച്ചെപ്പടച്ചു,
സനിശ്വാസമാഹംസഗാനം നിലച്ചു..

നിശാഗന്ധി നീയെത്ര ധന്യ,
നിശാഗന്ധി നീയെത്ര ധന്യ..

ഇവര്‍ക്കന്ധകാരം നിറഞ്ഞോരുലോകം തുറക്കപ്പെടുമ്പോള്‍
ജനിച്ചെന്ന തെറ്റിന്നു ജീവിക്കുകെന്നേ വിധിക്കപ്പെടുമ്പോള്‍
തമസ്സിന്‍ തുരുമ്പിച്ച കൂടാരമൊന്നില്‍ തളച്ചിട്ട ദുഖങ്ങള്‍ ഞങ്ങള്‍
കവാടം തകര്‍‌ത്തെത്തുമേതോ സഹസ്രാംശുവെ
കാത്തുകാത്തസ്തമിക്കുന്ന മോഹങ്ങള്‍ ഞങ്ങള്‍,
ഭയന്നുറ്റു നോക്കുന്നു ഹാ മൃത്യുവെ..
നീ മൃത്യുവെ സ്വയം കൈവരിച്ചോരു കന്യ
നിശാഗന്ധി നീയെത്ര ധന്യ,.

നിശാഗന്ധി നീയെത്ര ധന്യ..
നിശാഗന്ധി നീയെത്ര ധന്യ..

ഇനിയും മരിക്കാത്ത ഭൂമി! നിന്നാസന്ന-
മൃതിയില്‍ നിനക്കാത്മശാന്തി!
ഇത് നിന്റെ (എന്റെയും) ചരമശുശ്രൂഷയ്ക്ക്
ഹൃദയത്തിലിന്നേ കുറിച്ച ഗീതം.

മൃതിയുടെ കറുത്ത വിഷപുഷ്പം വിടര്‍ന്നതിന്‍-
നിഴലില്‍ നീ നാളെ മരവിക്കേ,
ഉയിരറ്റനിന്‍മുഖത്തശ്രു ബിന്ദുക്കളാല്‍
ഉദകം പകര്‍ന്നു വിലപിക്കാന്‍
ഇവിടെയവശേഷിക്കയില്ലാരു, മീ ഞാനും!
ഇതു നിനക്കായ് ഞാന്‍ കുറിച്ചീടുന്നു ;
ഇനിയും മരിക്കാത്ത ഭൂമി ! നിന്നാസന്ന-
മൃതിയില്‍ നിനക്കാത്മശാന്തി!

പന്തിരുകുലം പെറ്റ പറയിക്കുമമ്മ നീ
എണ്ണിയാല്‍ തീരാത്ത,
തങ്ങളിലിണങ്ങാത്ത
സന്തതികളെ നൊന്തു പെറ്റു!
ഒന്നു മറ്റൊന്നിനെ കൊന്നു തിന്നുന്നത്
കണ്ണാലെ കണ്ടിട്ടുമൊരുവരും കാണാതെ
കണ്ണീരൊഴുക്കി നീ നിന്നൂ!
പിന്നെ, നിന്നെത്തന്നെയല്പാല്പമായ്‌ത്തിന്നുഃ
തിന്നവര്‍ തിമിര്‍ക്കവേ ഏതും വിലക്കാതെ
നിന്നു നീ സര്‍വംസഹയായ്!

ഹരിതമൃദുകഞ്ചുകം തെല്ലൊന്നു നീക്കി നീ-
യരുളിയ മുലപ്പാല്‍ കുടിച്ചു തെഴുത്തവര്‍-
ക്കൊരു ദാഹമുണ്ടായ് (ഒടുക്കത്തെ ദാഹം!)-
തിരുഹൃദയ രക്തം കുടിക്കാന്‍!
ഇഷ്ടവധുവാം നിന്നെ സൂര്യനണിയിച്ചൊരാ-
ചിത്രപടകഞ്ചുകം ചീന്തി
നിന്‍ നഗ്നമേനിയില്‍ നഖം താഴ്ത്തി മുറിവുകളില്‍-
നിന്നുതിരും ഉതിരമവര്‍മോന്തി
ആടിത്തിമര്‍ക്കും തിമിര്‍പ്പുകളിലെങ്ങെങ്ങു-
മാര്‍ത്തലക്കുന്നു മൃദുതാളം!

അറിയാതെ ജനനിയെപ്പരിണയിച്ചൊരു യവന-
തരുണന്റെ കഥയെത്ര പഴകീ
പുതിയ കഥയെഴുതുന്നു വസുധയുടെ മക്കളിവര്‍
വസുധയുടെ വസ്ത്രമുരിയുന്നു!
വിപണികളിലവ വിറ്റുമോന്തുന്നു, വിട നഖര-
മഴുമുനകള്‍ കേളി തുടരുന്നു!
കത്തുന്ന സൂര്യന്റെ കണ്ണുകളില്‍നിന്നഗ്നി
വര്‍ഷിച്ചു രോഷമുണരുന്നു!
ആടിമുകില്‍മാല കുടിനീര് തിരയുന്നു!

ആതിരകള്‍ കുളിരു തിരയുന്നു.
ആവണികളൊരു കുഞ്ഞുപൂവ് തിരയുന്നു!
ആറുകളൊഴുക്ക് തിരയുന്നു!
സര്‍ഗലയതാളങ്ങള്‍ തെറ്റുന്നു, ജീവരഥ-
ചക്രങ്ങള്‍ ചാലിലുറയുന്നു!
ബോധമാം നിറനിലാവൊരു തുള്ളിയെങ്കിലും
ചേതനയില്‍ ശേഷിക്കുവോളം
നിന്നില്‍ നിന്നുയിരാര്‍ന്നൊ-
രെന്നില്‍ നിന്നോര്‍മകള്‍ മാത്രം!

നീ, യെന്റെ രസനയില്‍ വയമ്പും നറും തേനു-
മായ് വന്നൊരാദ്യാനുഭൂതി!
നീ, എന്റെ തിരി കെടും നേരത്ത് തീര്‍ത്ഥകണ-
മായലിയുമന്ത്യാനുഭൂതി!

നിന്നില്‍ കുരുക്കുന്ന കറുകയുടെ നിറുകയിലെ
മഞ്ഞുനീര്‍ തുള്ളിയില്‍പ്പോലും
ഒരു കുഞ്ഞു സൂര്യനുണ്ടതു കണ്ടുദിച്ചിതെന്‍-
കരളിലൊരു വിസ്മയവിഭാതം!
നിന്റെ തരുനിരകളുടെ തണലുകളില്‍ മേഞ്ഞുപോ-
യെന്നുമെന്‍ കാമമാം ധേനു.
നിന്റെ കടലിന്‍മീതെയേതോ പ്രവാചകര്‍
വന്നപോല്‍ കാറ്റുകള്‍ നടന്നൂ.

ആയിരമുണ്ണിക്കനികള്‍ക്കു തൊട്ടിലും
താരാട്ടുമായ് നീയുണര്‍ന്നിരിക്കുന്നതും
ആയിരം കാവുകളിലൂഞ്ഞാലിടുന്നതും
ആലിലത്തുമ്പത്തിരുന്നു തുളളുന്നതും
അഞ്ചിതല്‍ പൂക്കളായ് കൈയാട്ടി നില്‍പതും
അമ്പലപ്രാവായി നീ കുറുകുന്നതും
ആയിരം പുഴകളുടെയോളങ്ങളായെന്റെ
ആത്മഹര്‍ഷങ്ങള്‍ക്കു താളം പിടിപ്പതും
പൂവാകയായ് പുത്തിലഞ്ഞിയായ് കൊന്നയായ്
പുത്തനാം വര്‍ണ്ണകുടകള്‍ മാറുന്നതും.
കൂമന്റെ മൂളലായ് പേടിപ്പെടുത്തി നീ
കുയിലിന്റെ കൂകയലായ് പേടിതീര്‍ക്കുന്നതും
അന്തരംഗങ്ങളില്‍ കളമെഴുതുവാന്‍ നൂറു
വര്‍ണ്ണങ്ങള്‍ ചെപ്പിലൊതുക്കി വെക്കുന്നതും
സായന്തനങ്ങളെ സ്വര്‍ണ്ണമാക്കുന്നതും
സന്ധ്യയെയെടുത്തു നീ കാട്ടില്‍ മറയുന്നതും
പിന്നെയൊരുഷസ്സിനെത്തോളിലേറ്റുന്നതും
എന്നെയുമുണര്‍ത്തുവാ, നെന്നയമൃതൂട്ടുവാന്‍,
കദളിവന ഹൃദയ നീഡത്തിലൊരു കിളിമുട്ട
അടവച്ചു കവിതയായ് നീ വിരിയിപ്പതും
ജലകണികപോലവേ തരളമെന്‍ വാഴ്വിനൊരു
നളിനദലമായി നീ താങ്ങായി നില്പതും
അറിയുന്നു ഞാ, നെന്നില്‍ നിറയുന്നു നീ, യെന്റെ
അമൃതമീ നിന്‍ സ്മൃതികള്‍ മാത്രം!

ചിറകുകളില്‍ സംഗീതമുള്ള കളഹംസമേ!
അരിയ നിന്‍ ചിറകിന്റെ-
യൊരു തൂവലിന്‍ തുമ്പി-
ലൊരു മാത്രയെങ്കിലൊരു മാത്ര, യെന്‍ വാഴ്വെന്ന
മധുരമാം സത്യം ജ്വലിപ്പൂ!
അതു കെട്ടുപോകട്ടെ! — നീയാകുമമൃതവും
മൃതിയുടെ ബലിക്കാക്ക കൊത്തീ…!
മുണ്ഡിതശിരസ്കയായ് ഭ്രഷ്ടയായ് നീ സൗര-
മണ്ഡലപ്പെരുവഴിയിലൂടെ
മാനഭംഗത്തിന്റെ മാറാപ്പുമായി സ-
ന്താന പാപത്തിന്റെ വിഴുപ്പുമായി
പാതിയുമൊഴിഞ്ഞൊരു മനസ്സിലതിതീവ്രമാം
വേദനകള്‍ തന്‍ ജ്വാല മാത്രമായി
പോകുമിപ്പോക്കില്‍ സിരകളിലൂടരി-
ച്ചേറുകയല്ലീ കരാളമൃത്യൂ?….

ഇനിയും മരിക്കാത്ത ഭൂമി ?
ഇതു നിന്റെ മൃതശാന്തി ഗീതം!
ഇതു നിന്റെ (എന്റെയും) ചരമ ശുശ്രൂഷയ്ക്ക്
ഹൃദയത്തിലിന്നേ കുറിച്ച ഗീതം!
ഉയിരറ്റ നിന്‍മുഖത്തശ്രുബിന്ദുക്കളാല്‍
ഉദകം പകര്‍ന്നു വിലപിക്കാന്‍
ഇവിടെയവശേഷിക്കയില്ല ഞാ, നാകയാല്‍
ഇതുമാത്രമിവിടെ എഴുതുന്നു.
ഇനിയും മരിക്കാത്ത ഭൂമി! നിന്നാസന്ന-
മൃതിയില്‍ നിനക്കാത്മശാന്തി!
മൃതിയില്‍ നിനക്കാത്മശാന്തി!

കുഞ്ഞേടത്തിയെത്തന്നെയല്ലോ
ഉണ്ണിയ്ക്കെന്നെന്നുമേറെയിഷ്ടം
കുഞ്ഞേടത്തിയെത്തന്നെയല്ലോ
ഉണ്ണിയ്ക്കെന്നെന്നുമേറെയിഷ്ടം
പൊന്നേ പോലത്തെ നെറ്റിയിലുണ്ടല്ലോ
മഞ്ഞൾ വരക്കുറി ചാന്തുപൊട്ടും
ഈറൻമുടിയിൽ എള്ളെണ്ണ മണം ചില-
നേരമാ തുമ്പത്തൊരു പൂവും

കയ്യിലൊരറ്റ കുപ്പിവള മുഖം
കണ്ടാൽ കാവിലെ ദേവി തന്നെ
മടിയിലിരുത്തീട്ടു മാറോട് ചേത്തിട്ടു
മണി മണി പോലെ കഥപറയും
ആനേടെ മയിലിന്റെ ഒട്ടകത്തിന്റെയും
ആരും കേൾക്കാത്ത കഥപറയും
കുഞ്ഞേടത്തിയെ തന്നെയല്ലോ
ഉണ്ണിയ്ക്കെന്നെന്നുമേറെയിഷ്ടം

ഉണ്ണിയ്ക്കെന്തിനുമേതിന്നും
കുഞ്ഞേടത്തിയെ കൂട്ടുള്ളൂ
കണ്ണിൽ കണ്ടതും കത്തിരിക്കായുമി-
തെന്താണെന്നുണ്ണീ ചോദിയ്ക്കും
കുഞ്ഞേടത്തി പറഞ്ഞു കൊടുക്കുമ്പോൾ
ഉണ്ണിയ്ക്കത്ഭുതമാഹ്ലാദം.

എന്തിന് പൂക്കൾ വിരിയുന്നു
ഉണ്ണിയെ കാണാൻ കൊതിച്ചിട്ട്
എന്തിന് തുമ്പികൾ പാറുന്നു
ഉണ്ണിയെ കാട്ടികൊതിപ്പിയ്ക്കാൻ
അണ്ണാർക്കണ്ണനും മണ്ണുചുമന്നതും
കുഞ്ഞിതത്ത പയറുവറുത്തതും
ആയർപെണ്ണിന്റെ പാൽക്കുടം തൂവിയോ-
രായിരം തുമ്പപ്പൂമണ്ണിലുതിർന്നതും,
പാവം തെച്ചിയ്ക്ക് ചെങ്കണ്ണായതും
പൂവൻ കുലച്ചതിൽ പൂന്തേനുറഞ്ഞതും
കാർമുകിൽ കാവടി തുള്ളിയുറഞ്ഞിട്ട്
നീർപെയ്തുതാഴെ തളർന്നേ വീണതും,
നക്ഷത്ര പാടത്ത് കൊയ്ത്തിന്നാരോ
പുത്തൻ പൊന്നരിവാളുമായ് വന്നതും,
പയ്യെ പയ്യെ പകൽകിളി കൂടുവി-
ട്ടയ്യയ്യ വെള്ളി തൂവൽ കുടഞ്ഞതും
കാക്കയിരുന്നു വിരുന്നു വിളിച്ചതും
കാക്കേടെ കൂട്ടിൽ കുയിൽ മുട്ടയിട്ടതും
ഈച്ചയും പൂച്ചയും കഞ്ഞിവെച്ചിട്ടതിൽ
ഈച്ച മരിച്ചതും പൂച്ചകുടിച്ചതും
ഉച്ചവെയിലെങ്ങോ വെള്ളം കുടിയ്ക്കാൻ
പെട്ടന്നുപോയി തിരികെ വരുന്നതും
കുഞ്ഞേടത്തി പറഞ്ഞു കൊടുക്കുമ്പോൾ
ഉണ്ണിയ്ക്കത്ഭുതമാഹ്ലാദം

ഒക്കത്തെടുത്തു നടന്നു കുഞ്ഞേടത്തി
ഒക്കെയുമുണ്ണിയെ കാട്ടുന്നു
ഒക്കെയുമുണ്ണിയെ കാട്ടുന്നു

ഒരുനാളങ്ങനെ പുഴകണ്ടു കുഞ്ഞു
തിരകളതിന്മാറിൽ ആടുന്നു
പാൽനുരകളതിന്മാറിലുതിരുന്നു
തിരു തകൃതിയിലെങ്ങോ പായുന്നു

കുടിവെച്ച മലയുടെ താഴ്വാരത്തി-
ന്നടിവെച്ചടിവെച്ചു വരികയത്രെ..
മക്കൾ വാഴുന്നിടം കാണാനക്കൊച്ചു
മക്കളെ കാണാൻ വരികയത്രേ
ഏതാണാമക്കളെന്നുണ്ണി ചോദിയ്ക്കെ
കുഞ്ഞേടത്തിതൻ മുഖം വാടുന്നു
തെല്ലിടെ പോകെ പറയുന്നു
പുഴയ്ക്കെല്ലാരുമെല്ലാരും മക്കളാണ്
നമ്മളും ?
നമ്മളും വിസ്മയമാർന്നുണ്ണി
അമ്മയെ വിടർകണ്ണാൽ കാണുന്നു
അമ്മയെ വിടർകണ്ണാൽ കാണുന്നു

കുഞ്ഞിത്തിരകളെ കയ്യിലെടുത്തി-
ട്ടൂഞ്ഞാലാട്ടുന്നൊരമ്മ
ഉള്ളംകയ്യുമടക്കുനിവർത്തീ-
ട്ടുമ്മകൊടുത്തിട്ടുയിരുകുളിർത്തിട്ടു
ണ്ണിയുറങ്ങുന്നു താരാട്ടു പാടുന്ന
കുഞ്ഞേടത്തിയെ പോലെ
അമ്മയുമിങ്ങനെ യിങ്ങനെയാണോ

കുഞ്ഞേടുത്തിതൻ കയ്യിൽപിടിച്ചു
കൊണ്ടുണ്ണി പുഴയിലിറങ്ങുന്നു
അത്തെളിനീറ്റി ലാന്നാദ്യം തൊട്ടപ്പോൾ
ഇക്കിളി തേൻ കുളിർ മെയ്യാകെ
ഇത്തിരി കുറുവര വൃത്തങ്ങൾ നീറ്റിൽ
പൊട്ടിവിരിയുന്നു മായുന്നു..
മീതെ തൊട്ടു തൊടാതെ പറന്നുപോം
ഏതോ പക്ഷിയെ കാണുന്നു
താഴെയൊരു തള്ള മീനുണ്ടതിൻ പിമ്പേ
താളത്തിൽ തത്തുന്നു കുഞ്ഞുങ്ങൾ

പുഴയിലിറങ്ങുവാൻ മോഹമായുണ്ണിയ്ക്ക്
പുഴയിൽ നീന്തി കുളിയ്ക്കേണം
പുഴയെകെട്ടിപ്പിടിച്ചുകിടന്നമ്മ-
കുളിരിൽ മുങ്ങിയുറങ്ങേണം
കുഞ്ഞേടത്തി വിലക്കുമ്പോഴാ
കുഞ്ഞുമിഴികൾ നിറയുന്നു
കൈയ്ക്കു പിടിച്ചു കരയ്ക്കു കയറ്റി
കൈകാൽ തോർത്തിച്ചെടുത്തു നടക്കേ
അരുതരുതുണ്ണീ എന്നല്ലാതൊന്നും
ഉയിരാടീലന്നു കുഞ്ഞേടത്തി
ഉണ്ണിക്കിനാവിലും പിന്നെപലകുറി
കുഞ്ഞേടത്തിതൻ കൈയ്ക്കുപിടിച്ചും
ചെന്നുപുഴയിയിലെന്നാലുമിറങ്ങി
ചെല്ലാനായില്ലാഴത്തിൽ

ഉണ്ണിയ്ക്കെന്നാലും പിണക്കമില്ല
കുഞ്ഞേടത്തി വെറും പാവം
ആകെ തളർന്നു കിടക്കും തന്നച്ഛനെ
ആരെ താങ്ങുന്നു കുഞ്ഞേടത്തി
ഓണം വിഷുവിനും ആണ്ടിലിരുകുറി
ഓടിവന്നോടിപ്പോം വല്ല്യേട്ടൻ
കള്ളനെപ്പോലെ പതുങ്ങിക്കടന്നുവന്നു-
ള്ളതു വല്ലതും വാരിക്കഴിച്ചുപോം
രണ്ടാമത്തേട്ടനെ കണ്ടെന്നതാരോടും
മിണ്ടരുതെന്നോതും കുഞ്ഞേടത്തി
ഒറ്റയ്ക്കടപ്പിൽ തീയൂതുന്നു വെയ്ക്കുന്നു
ഒക്കെയറിയുവാനുണ്ണിമാത്രം
ഒക്കെയറിയുവാനുണ്ണിമാത്രം
ഒറ്റയ്ക്കിരുന്നു കരയുമ്പോൾ അക്കണ്ണീ-
രൊപ്പുവാനുണ്ടൊരാൾ ഉണ്ണിമാത്രം
എന്തേ കുഞ്ഞേടത്തിയിത്രയോർക്കാൻ
എന്തേ ഓർത്തു മിഴിനിറയ്ക്കാൻ
ഒന്നുമറിയില്ലിയുണ്ണിയ്ക്കെങ്കിലും
ഒന്നറിയാം പാവം കുഞ്ഞേടത്തി
അക്കൈ മുറുകെ പിടിച്ചുകൊണ്ടേ പുഴ
വക്കത്തു ചെന്നങ്ങുനിൽക്കുമ്പോൾ
ഒന്നാപുഴയിലിറങ്ങിക്കുളിയ്ക്കുവാൻ
ഉണ്ണിയ്ക്ക് പൂതി വളരുന്നു
അരുതരുതെന്നു വിലയ്ക്കുകയല്ലാതെ
ഉരിയാടീലൊന്നും കുഞ്ഞേടത്തി

എന്നാലൊരുരാത്രി ഉണ്ണിയുമച്ഛനും
ഒന്നുമറിയാതുറങ്ങുമ്പോൾ
എന്തിനാ പുഴയുടെ ആഴത്തിൽ
കുഞ്ഞേടത്തി ഒറ്റയ്ക്കിറങ്ങിപ്പോയി
ഉണ്ണിയെ കൂടാതെ കൂട്ടുവിളിയ്ക്കാതെ
കുഞ്ഞേടത്തി ഇറങ്ങിപ്പോയി
അച്ഛൻ കട്ടിലിലുണരാതുറങ്ങുന്നു
മുറ്റത്താളുകൾ കൂടുന്നു
ഒന്നുമറിയാതെ ഉണ്ണിമിഴിയ്ക്കുമ്പോൾ
ഒന്നുണ്ടു കാതിൽ കേൾക്കുന്നു
കുഞ്ഞേടത്തിതൻ കുഞ്ഞിവയറ്റിലൊ-
രുണ്ണിയുണ്ടായിരുന്നെന്നോ

കുഞ്ഞേടത്തിയെ തന്നെയല്ലോ
ഉണ്ണിയ്ക്കെന്നാലുമേറെയിഷ്ടം
കുഞ്ഞേടത്തിയെ തന്നെയല്ലോ
ഉണ്ണിയ്ക്കെന്നെന്നുമേറെയിഷ്ടം

ഒന്‍പതുപേരവര്‍ കല്‍പ്പണിക്കാര്‍ ഒരമ്മപെറ്റവരായിരുന്നു
ഒന്‍പതുപേരും അവരുടെ നാരിമാരൊന്‍പതും ഒന്നിച്ചു വാണിരുന്നു

കല്ലുകള്‍ച്ചെത്തിപ്പടുക്കുമാകൈകള്‍ക്ക്‌ കല്ലിനെക്കാളുറപ്പായിരുന്നു
നല്ലപകുതികള്‍ നാരിമാരോ കല്ലിലെ നീരുറവായിരുന്നു
ഒരുകല്ലടുപ്പിലെ തീയിലല്ലോ അവരുടെ കഞ്ഞി തിളച്ചിരുന്നു
ഒരു വിളക്കിന്‍ വെളിച്ചത്തിലല്ലോ അവരുടെ തീനും തിമിതിമിര്‍പ്പും

ഒരു കിണര്‍ കിനിയുന്ന നീരല്ലോ കോരികുടിക്കാന്‍ കുളിക്കുവാനും
ഒന്‍പതറകള്‍ വെവ്വേറെ അവര്‍ക്കന്തിയുറങ്ങുവാന്‍ മാത്രമല്ലോ
ചെത്തിയകല്ലിന്റെ ചേലുകണ്ടാല്‍ കെട്ടിപ്പടുക്കും പടുതകണ്ടാല്
‍അ കൈവിരുതു പുകഴ്തുമാരും അ പുകഴ്‌ ഏതിനും മീതെയല്ലോ
കോട്ടമതിലും മതിലകത്തെ കൊട്ടാരം കോവില്‍ കൂത്തമ്പലവും
അവരുടെ കൈകള്‍ പടുത്തതത്രേ അഴകും കരുത്തും കൈകോര്‍ത്തതത്രേ
ഒന്‍പതും ഒന്‍പതും കല്ലുകള്‍ ചേര്‍ന്നൊരുശില്‍പ ഭംഗി തളിര്‍ത്തപോലേ
ഒന്‍പതുകല്‍പ്പണിക്കാരവര്‍ നാരിമാരൊന്‍പതും ഒന്നിച്ചു വാണിരുന്നു

അതുകാലം കോട്ടതന്‍ മുന്നിലായി പുതിയൊരു ഗോപുരം കെട്ടുവാനായ്‌
ഒത്തു പതിനെട്ടുകൈകള്‍ വീണ്ടും ഉത്സവമായ്‌ ശബ്ദഘോഷമായി
കല്ലിനും മീതെയായ്‌ ന്യത്തമാടി കല്ലുളി കൂടങ്ങള്‍ താളമിട്ടു
ചെത്തിയകല്ലുകള്‍ ചാന്തു തേച്ചു ചേര്‍ത്തു പടുക്കും പടുതയെന്തേഇക്കുറി വല്ലായ്മയാര്‍ന്നുപോയി
ഭിത്തിയുറക്കുന്നീലൊന്നുകൊണ്ടും ഭിത്തിയുറക്കുന്നീലൊന്നുകൊണ്ടും …

ചെത്തിയകല്ലുകള്‍ ചാന്തു തേച്ചു ചേര്‍ത്തു പടുക്കും പടുതയെന്തേഇക്കുറി
വല്ലയ്മയാര്‍ന്നുപോയി ഭിത്തിയുറക്കുന്നീലൊന്നുകൊണ്ടും
കല്ലുകള്‍ മാറ്റിപ്പടുത്തുനോക്കി കയ്യുകള്‍ മാറിപ്പണിഞ്ഞു നോക്കി
ചാന്തുകള്‍ മാറ്റിക്കുഴച്ചുനോക്കി ചാര്‍ത്തുകളൊക്കെയും മാറ്റിനോക്കി
തെറ്റിയതെന്താണെവിടെയാവൊ ഭിത്തിയുറക്കുന്നീലൊന്നുകൊണ്ടും
എന്താണുപോംവഴിയെന്നൊരൊറ്റച്ചിന്തയവരില്‍ പുകഞ്ഞുനില്‍ക്കെ
വെളിപാടുകൊണ്ടാരോ ചൊല്ലിയത്രെ അധികാരമുള്ളോരതേറ്റു ചൊല്ലി
ഒന്‍പതുണ്ടല്ലോ വധുക്കളെന്നാല്‍ ഒന്നിനെചേര്‍ത്തീ മതില്‍പടുത്താല്
‍ആ മതില്‍ മണ്ണിലുറച്ചുനില്‍ക്കും ആ ചന്ദ്രതാരമുയര്‍ന്നുനില്‍ക്കും

ഒന്‍പതുണ്ടത്രേ പ്രിയവധുക്കള്‍ അന്‍പിയെന്നോരവരൊന്നുപൊലെ
ക്രൂരമാമീബലിക്കായതില്‍നിന്ന് ആരെയൊരുവളെ മാറ്റിനിര്‍ത്തും
കൂട്ടത്തിലേറ്റവും മൂപ്പെഴുന്നോന്‍ തെല്ലൊരൂറ്റത്തോടപ്പോള്‍ പറഞ്ഞുപോയി
ഇന്നുച്ചനേരത്ത്‌ കഞ്ഞിയുമായ്‌ വന്നെത്തിടുന്നവള്‍ ആരുമാട്ടെ
അവളെയും ചേര്‍ത്തീ മതില്‍ പടുക്കും അവളീപ്പണിക്കാര്‍തന്‍ മാനം കാക്കും

ഒന്‍പതുപേരവര്‍ കല്‍പ്പണിക്കാര്‍ ഒന്‍പതു മെയ്യും ഒരു മനസ്സും
എങ്കിലും ഒന്‍പതുപേരുമപ്പോള്‍ സ്വന്തം വധുമുഖം മാത്രമോര്‍ത്തൂ
അശുഭങ്ങള്‍ ശങ്കിച്ചുപോകയാലോ അറിയാതെ നെടുവീര്‍പ്പുതിര്‍ന്നുപോയി

ഒത്തു പതിനെട്ടുകൈകള്‍ വീണ്ടും ഭിത്തി പടുക്കും പണി തുടര്‍ന്നു
തങ്ങളില്‍ നോക്കാനുമായിടാതെ എങ്ങോ മിഴിനട്ടു നിന്നവരും
ഉച്ചവെയിലില്‍ തിളച്ചകഞ്ഞി പച്ചിലതോറും പകര്‍ന്നതാരോ
അക്കഞ്ഞിപാര്‍ന്നതിന്‍ ചൂടുതട്ടി പച്ചത്തലപ്പുകളൊക്കെ വാടി
കഞ്ഞിക്കലവും തലയിലേന്തി കയ്യാലെതാങ്ങിപ്പിടിച്ചുകൊണ്ടേ
മുണ്ടകപ്പാടവരംബിലൂടെ മുന്നിലെചെന്തെങ്ങിന്‍ തോപ്പിലൂടെ
ചുണ്ടത്ത്‌ തുമ്പച്ചിരിയുമായി മണ്ടിക്കിതച്ചുവരുന്നതാരോ മണ്ടിക്കിതച്ചുവരുന്നതാരോ
മൂക്കിന്റെതുമ്പത്ത്‌ തൂങ്ങിനിന്നു മുത്തുപോല്‍ ഞാത്തുപോല്‍ വേര്‍പ്പുതുള്ളി
മുന്നില്‍ വന്നങ്ങനെ നിന്നവളോ മൂത്തയാള്‍ വേട്ടപെണ്ണായിരുന്നു
ഉച്ചക്കുകഞ്ഞിയും കൊണ്ടുപോരാന്‍ ഊഴമവളുടേതായിരുന്നു
ഒന്‍പതുപേരവര്‍ കല്‍പ്പണിക്കാര്‍ ഒന്‍പതു മെയ്യും ഒരു മനസ്സും
എങ്കിലുമേറ്റവും മൂത്തയാളിന്‍ ചങ്കിലൊരുവെള്ളിടിമുഴങ്ങി
കോട്ടിയ പ്ലാവില മുന്നില്‍ വച്ചു ചട്ടിയില്‍ കഞ്ഞിയും പാര്‍ന്നു വച്ചു
ഒറ്റത്തൊടുകറി കൂടെ വച്ചു ഒന്‍പതുപേര്‍ക്കും വിളമ്പി വച്ചു
കുഞ്ഞിനെ തോളില്‍ കിടത്തി തന്റെ കുഞ്ഞിന്റെയച്ഛന്നടുത്തിരിക്കെ
ഈ കഞ്ഞിയൂട്ടൊടുക്കത്തെയാണെന്ന് ഓര്‍ക്കുവാനാസതിക്കായതില്ല
ഓര്‍ക്കപ്പുറത്താണശനിപാതം ആര്‍ക്കറിയാമിന്നതിന്‍ മുഹൂര്‍ത്തം
കാര്യങ്ങളെല്ലാമറിഞ്ഞവാറെ ഈറനാം കണ്ണ് തുടച്ചുകൊണ്ടേ
വൈവശ്യമൊക്കെ അകത്തൊതുക്കി കൈവന്ന കൈപ്പും മധുരമാക്കി
കൂടെപ്പൊറുത്ത പുരുഷനോടും കൂടപ്പിറപ്പുകളോടുമായി
ഗത്ഗതത്തോടു പൊരുതിടുപോല്‍ അക്ഷരമോരോന്നുമൂന്നിയൂന്നി
അന്ത്യമാം തന്നഭിലാഷപ്പോള്‍ അഞ്ജലിപൂര്‍വ്വം അവള്‍ പറഞ്ഞു
ഭിത്തിയുറക്കാനീപ്പെണ്ണിനേയും ചെത്തിയകല്ലിന്നിടക്കു നിര്‍ത്തി
കെട്ടിപ്പടുക്കുമുന്‍പൊന്നെനിക്കുണ്ട്‌ ഒറ്റയൊരാഗ്രഹം കേട്ടുകൊള്‍വിന്‍
‍കെട്ടിമറയ്ക്കെല്ലെന്‍ പാതി നെഞ്ചം കെട്ടിമറയ്ക്കെല്ലേയെന്റെ കയ്യും
എന്റെ പൊന്നോമന കേണിടുമ്പോള്‍ എന്റെയടുത്തേക്ക്‌ കൊണ്ടുപോരൂ
ഈ കയ്യാല്‍ കുഞ്ഞിനെയേറ്റുവാങ്ങി ഈമുലയൂട്ടാന്‍ അനുവധിക്കൂ
ഏതുകാറ്റുമെന്‍ പാട്ടുപാടുന്നൂ ഏതു മണ്ണിലും ഞാന്‍ മടയ്ക്കുന്നു
മണ്ണളന്ന് തിരിച്ചു കോല്‍നാട്ടി മന്നരായ്‌ മധിച്ചവര്‍ക്കായി
ഒന്‍പതു കല്‍പ്പണിക്കാര്‍ പടുത്ത വന്‍പിയെന്നൊരാക്കോട്ടതന്‍ മുന്നില്
‍ഇന്നുകണ്ടേനപ്പെണ്ണിന്‍ അപൂര്‍ണ്ണസുന്ദരമായ വെണ്‍ശിലാശില്‍പ്പം
എന്തിനോവേണ്ടി നീട്ടിനില്‍ക്കുന്ന ചന്തമോലുന്നൊരാവലം കൈയ്യും
ഞെട്ടില്‍നിന്ന് പാല്‍ തുള്ളികള്‍ ഊറും മട്ടിലുള്ളൊരാ നഗ്നമാം മാറും
കണ്ടുണര്‍ന്നെന്റെയുള്ളിലെ പൈതല്‍ അമ്മ അമ്മയെന്നാര്‍ത്തു നില്‍ക്കുന്നു

കണ്ടുണര്‍ന്നെന്റെയുള്ളിലെ പൈതല്‍ അമ്മ അമ്മയെന്നാര്‍ത്തു നില്‍ക്കുന്..

അഗ്നിയാണെന്‍ ദേവത
അഗ്നിയുണ്ട് നെഞ്ചിലെന്‍
അസ്ഥിയില്‍, ജഠരത്തില്‍,
നാഭിയില്‍, സിരകളില്‍
അണുമാത്രമാം ജീവകോശത്തില്‍പോലും
എന്നുമതിനെയൂട്ടാന്‍
ഞാനീ ഇന്ധനം ഒരുക്കുന്നു
മതിയെന്നോതാനറിയില്ല
മണ്ണിലെ ധാന്യ ഫലമൂലങ്ങള്‍
സ്നേഹ ക്ഷീര നീരങ്ങള്‍
മന്ത്രമുരുവിട്ടനുമാത്രം
പ്രാണവായുവും തുളച്ചു അരുളുന്നു ഞാന്‍
എല്ലം അഗ്നിയാഹരിയ്ക്കുന്നു..
അഗ്നിയുണ്ട് നെഞ്ചിലെന്‍
അസ്ഥിയില്‍, ജഠരത്തില്‍,
നാഭിയില്‍, സിരകളില്‍
അണുമാത്രമാം ജീവകോശത്തില്‍പോലും
എന്നുമതിനെയൂട്ടാന്‍
ഞാനീ ഇന്ധനം ഒരുക്കുന്നു
മതിയെന്നോതാനറിയില്ല
മണ്ണിലെ ധാന്യ ഫലമൂലങ്ങള്‍
സ്നേഹ ക്ഷീര നീരങ്ങള്‍
മന്ത്രമുരുവിട്ടനുമാത്രം
പ്രാണവായുവും തുളച്ചു അരുളുന്നു ഞാന്‍
എല്ലം അഗ്നിയാഹരിയ്ക്കുന്നു..
അഗ്നിതന്‍ പ്രസാദമെന്‍ ജീവിതം
എന്നാലിതേയഗ്നിയങ്ങവസാനം
എന്നെയും ഭക്ഷിയ്ക്കുന്നു
എന്നാലിതേയഗ്നിയങ്ങവസാനം
എന്നെയും ഭക്ഷിയ്ക്കുന്നു
അഗ്നിയുണ്ടെന്നാത്മാവില്‍
എന്‍ സിരാതന്തുക്കളെ
വിദ്യുലേഖകളാക്കും
അഗ്നി ആകാശങ്ങളില്‍
ഉയരാന്‍ ജ്വാലാപത്രം വിടര്‍ത്തുമഗ്നി
അധോമുഖമായി ശരിയ്ക്കുന്നൊരിരുണ്ട-
ഖനികള്‍തന്‍ പത്തികള്‍ തേടി
അതിന്‍ മാണിക്യം തേടിപ്പോകെ
ഇത്തിരി വെളിച്ചമായ്
വഴികാട്ടുന്നൊരു അഗ്നി
അഗ്നിയുണ്ടെന്നാത്മാവില്‍
എന്‍ സിരാതന്തുക്കളെ
വിദ്യുലേഖകളാക്കും
അഗ്നി ആകാശങ്ങളില്‍
ഉയരാന്‍ ജ്വാലാപത്രം വിടര്‍ത്തുമഗ്നി
അധോമുഖമായി ശരിയ്ക്കുന്നൊരിരുണ്ട-
ഖനികള്‍തന്‍ പത്തികള്‍ തേടി
അതിന്‍ മാണിക്യം തേടിപ്പോകെ
ഇത്തിരി വെളിച്ചമായ്
വഴികാട്ടുന്നൊരു അഗ്നി
കാരിരുമ്പുരുക്കുന്നോരഗ്നി
കല്ല്കരിയിലും സൂര്യനെ
ജ്വലിപ്പിയ്ക്കും അഗ്നി
എന്‍ കരങ്ങളെ തളയ്ക്കും വിലങ്ങുകള്‍
അടിച്ചു തകര്‍ക്കുവാന്‍
ഉരുക്കു കൂടം വാര്‍ക്കുമഗ്നി
എന്‍ സ്വരങ്ങളെ നൃത്തമാടിയ്ക്കും
വീണക്കമ്പികള്‍ ഘനലോഹഹൃത്തില്‍ നിന്ന്
ഇഴകളെയായ് നൂത്തെടുക്കുമഗ്നി
കാരിരുമ്പുരുക്കുന്നോരഗ്നി
കല്ല്കരിയിലും സൂര്യനെ
ജ്വലിപ്പിയ്ക്കും അഗ്നി
എന്‍ കരങ്ങളെ തളയ്ക്കും വിലങ്ങുകള്‍
അടിച്ചു തകര്‍ക്കുവാന്‍
ഉരുക്കു കൂടം വാര്‍ക്കുമഗ്നി
എന്‍ സ്വരങ്ങളെ നൃത്തമാടിയ്ക്കും
വീണക്കമ്പികള്‍ ഘനലോഹഹൃത്തില്‍ നിന്ന്
ഇഴകളെയായ് നൂത്തെടുക്കുമഗ്നി
അഗ്നി.. എന്നിലെയഗ്നി
എന്‍ മൃതിയിലും എന്റക്ഷരങ്ങലിമുണ്ടാം
കടഞ്ഞാലതുകത്തും..
അഗ്നി.. എന്നിലെയഗ്നി
എന്‍ മൃതിയിലും എന്റക്ഷരങ്ങലിമുണ്ടാം
കടഞ്ഞാലതുകത്തും..

വേര്‍പിരിയുവാന്‍ മാത്രമൊന്നിച്ചുകൂടി നാം
വേദനകള്‍ പങ്കുവയ്ക്കുന്നൂ!
കരളിലെഴുമീണങ്ങള്‍ ചുണ്ടു നുണയുന്നൂ;
കവിതയുടെ ലഹരി നുകരുന്നൂ!
കൊച്ചുസുഖദുഃഖമഞ്ചാടിമണികള്‍ ചേര്‍ത്തു-
വച്ചു പല്ലാങ്കുഴി കളിക്കുന്നൂ,
വിരിയുന്നു കൊഴിയുന്നൂ യാമങ്ങള്‍;-
നമ്മളും പിരിയുന്നു യാത്ര തുടര്‍ന്നൂ!

മായുന്ന സന്ധ്യകള്‍ മടങ്ങിവരുമോ?-പാടി-
മറയുന്ന പക്ഷികള്‍ മടങ്ങിവരുമോ?
എങ്കിലും സന്ധ്യയുടെ കൈയിലെ സ്വര്‍ണവും
പൈങ്കിളിക്കൊക്കില്‍ കിനിഞ്ഞ തേന്‍തുള്ളിയും
പൂക്കള്‍ നെടുവീര്‍പ്പിടും ഗന്ധങ്ങളും മൌന-
പാത്രങ്ങളില്‍ കാത്തുവച്ച മാധുര്യവും
മാറാപ്പിലുണ്ടെന്‍റെ മാറാപ്പിലു,ണ്ടതും
പേറി ഞാന്‍ യാത്ര തുടരുന്നൂ!

മുറതെറ്റിയെത്തുന്നു ശിശിരം!
വിറകൊള്‍വൂ തരുനഗ്നശിഖരം!
ഒരു നെരിപ്പോടിന്‍റെ ചുടുകല്ലുകള്‍ക്കിടയില്‍
എരിയുന്ന കനലുകള്‍ കെടുന്നൂ.
വഴിവക്കില്‍ നിന്നേറിവന്ന വിറകിന്‍കൊള്ളി
മുഴുവനുമെരിഞ്ഞു തീരുന്നൂ.
ഒടുവിലെന്‍ ഭാണ്ടത്തില്‍ ഭദ്രമായ്‌ സൂക്ഷിച്ച
തുടുചന്ദനത്തുണ്ടു വിറകും
അന്ത്യമായ് കണ്ണുചിമ്മുമഗ്നിക്കു നല്‍കി ഞാന്‍
ഒന്നതിന്‍ ചൂടേറ്റു വാങ്ങി.

പാടുന്നു നീണ്ടൊരീ യാത്രയില്‍ തളരുമെന്‍
പാഥേയമാകുമൊരു ഗാനം!
ഒരു കപടഭിക്ഷുവായ് ഒടുവിലെന്‍ ജീവനെയും
ഒരു നാള്‍ കവര്‍ന്നു പറന്നുപോവാന്‍
നിഴലായി നിദ്രയായ് പിന്തുടര്‍ന്നെത്തുന്ന
മരണമേ!നീ മാറി നില്‍ക്കൂ!
അതിനുമുന്‍പതിനുമുന്‍പൊന്നു ഞാന്‍ പാടട്ടെ
അതിലെന്‍റെ ജീവനുരുകട്ടെ!
അതിലെന്‍റെ മണ്ണ് കുതിരട്ടേ,പിളര്‍ക്കട്ടേ,
അതിനടിയില്‍ ഞാന്‍ വീണുറങ്ങട്ടെ!

ഒരു വട്ടം കൂടിയെന്നോര്‍മകള്‍ മേയുന്ന
തിരുമുറ്റത്തെത്തുവാന്‍ മോഹം
തിരുമുറ്റത്തൊരു കോണില്‍ നില്‍ക്കുന്നൊരാനെല്ലി
മരമൊന്നുലുത്തുവാന്‍ മോഹം.

അടരുന്ന കായ്മണികള്‍ പൊഴിയുമ്പോള്‍
ചെന്നെടുത്ത്‌ അതിലൊന്നു തിന്നുവാന്‍ മോഹം
സുഖമെഴും കയ്പ്പും പുളിപ്പും മധുരവും
നുകരുവാനിപ്പോഴും മോഹം

തൊടിയിലെ കിണര്‍വെള്ളം കോരിക്കുടിച്ചെന്തു
മധുരമെന്നോതുവാന്‍ മോഹം
എന്തു മധുരമെന്നോതുവാന്‍ മോഹം

ഒരുവട്ടം കൂടിയാപ്പുഴയുടെ തീരത്തു
വെറുതെയിരിക്കുവാന്‍ മോഹം
വെറുതെയിരുന്നോരാക്കുയിലിന്റെ
പാട്ടുകേട്ടെതിര്‍പാട്ടു പാടുവാന്‍ മോഹം

അതുകേള്‍ക്കെയുച്ചത്തില്‍ കൂകും കുയിലിന്റെ
ശ്രുതി പിന്തുടരുവാന്‍ മോഹം
ഒടുവില്‍ പിണങ്ങി പറന്നുപോം പക്ഷിയോടു
അരുതേയെന്നോതുവാന്‍ മോഹം

വെറുതേയീ മോഹങ്ങള്‍ എന്നറിയുമ്പോഴും
വെറുതേ മോഹിക്കുവാന്‍ മോഹം..
വെറുതേയീ മോഹങ്ങള്‍ എന്നറിയുമ്പോഴും
വെറുതേ മോഹിക്കുവാന്‍ മോഹം..
വെറുതേ മോഹിക്കുവാന്‍… മോഹം..

കൃഷ്ണഗാഥ രചിച്ചു നിവേദിച്ചീടാൻ
ചെറുശ്ശേരിയല്ലല്ലോ ഞാൻ..
കണ്ണീർഗാഥയെഴുതി ജപിച്ചീടുന്നു
കണ്ണാ..ഗുരുവായൂരപ്പാ..,എന്നും
കർപ്പൂരമായുരുകുന്നു ഞാൻ.....

ഗാഡമായ നിദ്ര എന്നെ പുൽകുന്നതിനു മുൻപേ
എനിക്ക് നിന്നിലൊരു മഴയായ് പെയ്തിറങ്ങണം.

വരണ്ടുണങ്ങിയ നെഞ്ചിൽവേനൽ മഴയായി
നീയും എന്നിൽഒരു വർഷകാലം തീർക്കണം.

ഇത്രമേൽ അറിയാതെ പോയൊരു
ഇഷ്‌ക്കിനെ ഇശലായ് കോർത്ത്
ഞാൻ പാടിയ പാട്ടിന് 🎼🎼🎼🎼
നിന്റെ ഹൃദയമിടിപ്പിന്റെ താളമായിരുന്നു

പടി കടന്നു പോകുവാൻ
മടിച്ചുനിൽക്കും ഇരുളേ..
എന്തിനു നീയീ തണലിൽ
വീണ്ടും പതുങ്ങിനിൽക്കുന്നു..

ദുസ്വപ്നങ്ങൾ കണ്ടീടുകിൽ ദിനംപ്രതി
അസ്വസ്ഥമാം ദിവസങ്ങളേതുമേ
ഭയമുണ്ടുറങ്ങാൻ, തനിച്ചേതോ നിഗൂഢമാം
കയത്തിലേക്കേകനായ് ഊളിയിട്ടൂർന്ന്
പോകീടിനാൽ

അരയിൽ തകിടും, നാവിൽ ജപവുമെങ്കിലും
കരം വിയർത്തു, കാതു തുടിച്ചു കൊണ്ടാ-
നേരം, ആ ദുഃസമയം ഞെട്ടിയുണർന്നുപോയ്
ഉറക്കെ കരയുകിൽ ആര് കേൾക്കാൻ, ഈ
തുറുങ്കുറ്റവരിൽ നിന്നെത്രയോ കാതമകലേ

ചിന്തകൾക്ക് ഞാൻ
പേരിട്ടു
"വികൃതി ചിന്തകൾ".
എന്തെന്നാൽ അനുസരണയില്ല,
അത്രതന്നെ
സ്ഥലകാല ബോധമില്ല,
വല്ലപ്പോഴും..
കലപില കലപില
മുറവിളി കൂട്ടുന്നു
അവരിവർ, ഞാൻ താൻ
ചിന്തയിൽ
അങ്ങുമിങ്ങും ഉന്തി
മറിക്കുന്നു..
അച്ചടക്കമേതുമേ ലവലേശമില്ല
മേൽക്കുമേൽ കുത്തിമറിയുന്നു.
ഒതുക്കി വെക്കുവാൻ
പാടുപെടുന്നൊരീ
പാവന ഹൃദയം
പോംവഴി
തേടി അലയുന്നു.

നീയെന്നെ അറിയുന്ന നാൾ വരും,
വസന്തകാലത്തിന്റെ മഞ്ഞിലകൾ
മണ്ണായി മാറിയെന്നു കേൾക്കുന്ന നാൾ.
നിലാവുള്ള രാവിൽ നിറമുള്ള
നൂലിനാൽ നാം നെയ്ത സ്വപനങ്ങളുടെ ഓർമകളിൽഞാനുറങ്ങുന്ന മണ്ണിനോടും
അന്ന് നിനക്ക് ഇഷ്ടം തോന്നും

നീയെന്നെ അറിയുന്ന നാൾ വരും
വസന്തകാലത്തിന്റെ മഞ്ഞിലകൾ
മണ്ണായി മാറിയെന്നു കേൾക്കുന്ന നാൾ.
നിലാവുള്ള രാവിൽ നിറമുള്ള
നൂലിനാൽ നാം നെയ്ത സ്വപനങ്ങളുടെ ഓർമകളിൽഞാനുറങ്ങുന്ന മണ്ണിനോടും
അന്ന് നിനക്ക് ഇഷ്ടം തോന്നും

കാണുന്നു ഞാൻ..
ഇരുളും വെളിച്ചവും
ഈ രണ്ട് ഭാഗങ്ങൾ
എപ്പഴും..
അറിയുന്നു ഞാൻ
നൻമയും തിൻമയും
ഈരണ്ടു ഭാവങ്ങൾ
ഏതിലും..
അലട്ടുന്നു സന്ദേഹം
തെറ്റിലും ശരിയിലും
നേർവഴി അറിയാതെ
ഉഴറുന്നു മാനസം
സാന്ത്വനമേകാൻ
തേടുന്ന പൊരുളിൻ
സന്ദേശം വലയുന്നു
അതിർത്തികൾ
ഇവ ഓരോന്നിനും..
എങ്കിലും
ജീവിതം പടച്ചൊരു
പ്രപഞ്ചനാഥൻ
കൽപ്പിക്കുന്നു
ഈരണ്ട് രൂപങ്ങൾ
സർവ്വതിലും.

പറയാതെ പറയുന്ന പരിഭവങ്ങളും
പറയാതെ അറിയുന്ന നോവുകളും
അകലെയായാലും അരികിലായ്
തോന്നുമീ നെഞ്ചിലെ കനവിനെ
നിന്നെയും ചേർത്ത് ഞാൻ
വിളിച്ച പേരാണ് എന്റെ പ്രണയം

ആഴക്കടലിലേക്കെറിഞ്ഞിട്ടും ആഴിയിലേക്കാഴ്ന്നുപോകാതെ
ഓളങ്ങളിൽ പൊന്തി തീരത്തണഞ്ഞു പിന്നെയും എൻ സ്വപ്‌നങ്ങൾ

കരയിൽ നിന്നും കടലിലേക്ക് കടവ് കടന്നെത്തുന്ന എൻ ചെറുതോണിയിൽ
നിൻ മാറത്തു ചേർന്നുറങ്ങിടുമ്പോൾ കടലിനു നടുവിലും കര കണ്ടപോലെ

യാഥാർഥ്യങ്ങളുടെ തിരകളിൽ പെട്ട് ചെറുതോണി ആടിയുലഞ്ഞിടുമ്പോൾ
നടുക്കടലിൽ കരകാണാതെ നിസ്സഹായനായിടുന്നു തോണിയിലേകനായി

ഒരിക്കലും പിടിതരാത്ത മനസുമായി ആഴങ്ങാലിക്കോടി ഒളിക്കുന്ന ജലകന്യകേ
സ്വപ്നങ്ങളുറങ്ങുന്ന ചെറുതോണിയെ കരക്കടുക്കുവാൻ കൂടെയുണ്ടാകണേ.

ആഴക്കടലിലെ പേമാരിയിൽ ആർത്തിരമ്പുന്ന തിരകൾക്കു നടുവിൽ
ചീട്ടുകൊട്ടാരം പോൽ എൻ ചെറുതോണി തകർന്നീടീലും തകരാതെ കാക്കും നിന്റെ സ്നേഹം

അല്പായുസ്സുള്ള തിരകൾ ഓളമായി പടർന്ന് ചെറുതോണി ഉലച്ചീടുംമ്പോൾ
ഹൃദയത്തുടിപ്പുകൾ കൊണ്ടെഴുതിയ എൻ വരികൾ നിനക്കായി പാടിടും

സാഗരങ്ങളിൽ അലതല്ലിയ ചെറുതോണി കരക്കടുക്കുമ്പോൾ
ഒപ്പം കരയിലേക്ക് കൂട്ടാനാഗ്രഹിച്ചു കടലിന്റെ സ്വന്തം പുത്രിയെ

യാഥാർഥ്യങ്ങളുടെ കടലോളങ്ങളില്ലാതെ കരയിലേക്കടുക്കാൻ
കഴിയില്ലെന്നുള്ളത് വിസ്മരിച്ചു ആവർത്തിച്ചു വിളിച്ചു തളർന്നു ഞാൻ

അവസാനം ആഴക്കടലിനോടുള്ള ബന്ധങ്ങൾ ഉള്ളിലൊളിപ്പിച്ചു
ഞാനെന്ന കരയിലേക്കോടിയെത്തിയ നിൻ വികാരമല്ലോ പ്രണയം.

നനഞ്ഞു തിളങ്ങുന്ന നിന്നുടെ കണ്ണുകളിൽ കാണുന്നു ജലകന്യകേ
ചെറുതോണിയിൽ എന്നോട് ചേർന്നിരുന്നു സല്ലപിക്കാനുള്ള ഇഷ്ടം

കാറ്റും കോളും നിറഞ്ഞ നിന്റെ ആഴകടലിന്റെ യാഥാർഥ്യത്തിൽ നിന്നും
തീരത്തടുക്കുന്ന തിരകളിലൂടെപ്പോഴും വന്നു പോയീടണെ

തീരത്തു നിന്നും തിരകളിലൂടെ നിന്നടുത്തെത്തീടുമെങ്കിലും
സ്നേഹത്തിൻ ചുഴിയിൽ വീണു ഞാൻ എങ്ങോ പോയി മറഞ്ഞീടും

കടലിനും കരയ്ക്കുമിടെയിൽ ഏതോ ഒരു രഹസ്യ സംഗമ സ്ഥലത്ത്
യാഥാർഥ്യങ്ങളുടെ ലോകത്തോട് വിട പറഞ്ഞു നിന്നെ ഞാൻ പുൽകിടും.

നിന്റെ കടലാണ് ശരിയെങ്കിലും എന്റെ കരയുടെ തെറ്റുകളിൽ
ഞാൻ നിന്നെയെന്നും എന്നിലേക്ക്‌ ചേർത്ത് നിർത്തും

തിര വിട്ടു തീരം പുൽകിയ നിന്റെ ത്യാഗത്തെ ഞാൻ ഓർത്തിടും
നിന്റെയുള്ളിലുള്ള നിനവുകളിൽ ഞാൻ അലിഞ്ഞില്ലാതെയായിടും

എങ്കിലും ആഴക്കടലിലേക്കടുത്തിടുമ്പോൾ നെഞ്ച് പിടഞ്ഞു ചോദിച്ചീടുന്നു
സ്വപ്നങ്ങളുറങ്ങുന്ന ചെറുതോണിയുമായി കരയാകുന്ന എന്റെ തെറ്റുകളുടെ തീരത്തേക്കോ, അതോ
നിന്റെ ശരിയാകുന്ന യാഥാർഥ്യങ്ങളുടെ ആഴക്കടലിലെ തിരകളിലേക്കോ ഞാൻ വരേണ്ടത്
ഉത്തരം കിട്ടാത്ത ലക്ഷ്യമില്ലാത്ത യാത്രയാണിതെങ്കിലും നീ ഒപ്പമുണ്ടെങ്കിൽ ഈ യാത്ര സഫലമായിടും.

അരവയർ നിറയുമ്പോളറിയാതെ വിരിയുന്നു,
ചാരുമന്ദസ്മിതം നിൻ മലരധരങ്ങളിൽ;
പൊരിവെയിൽ പലവുരുവേറ്റ് കരിഞ്ഞു നീ
തെരുവിൻ ഇരുൾമാറിൽ തിരഞ്ഞതെന്തേ?
ഇന്നു ഞാൻ നല്കിയൊരൂണിൻ സ്വാദോ അതോ,
എന്നും നിനക്കന്യമായൊരു സ്നേഹ സ്പർശമോ?

രാധികേ രാധികേ നീയെൻ ആരാധിക
കടലായി കരയായി നാം രണ്ടു ദേഹം
തിരയായി തീരമായി നാം ഒന്നു ചേരും
കടൽക്കാറ്റായി കരയെ തണുപ്പിക്കുമ്പോളും
തിരമാലകളായി മണൽത്തരികളെ കുളിർപ്പിക്കുമ്പോളും
വെന്തെരിയുന്ന കടലോളങ്ങളെ കാണാതെ പോയോ?

മഴയായി കാറ്റായി തിരയായി നീയെന്നടുത്തെത്തുമ്പോൾ
നിന്നിലേക്ക് ഒഴുകി അടുക്കുന്ന ഉറവു കളിലൂടെ ഞാൻ ഒലിച്ചില്ലാതെയായിടും
കടൽ തട്ടിൽ അങ്ങനെ നിന്നെയും പുണർന്നു കിടക്കുമ്പോൾ
കരയെന്ന ഞാൻ എൻറെ ഉണ്മ നിനക്കായി പങ്കുവയ്ക്കും
അമൂല്യമായ മണിമുത്തുകൾ അതിൽ ജ്വലിച്ചിടട്ടെ
ആരും കണ്ടിട്ടില്ലാത്ത ആഴങ്ങളിൽ അത് എന്നുള്ളിലെന്നും ഉണ്ടായിടട്ടെ

കടലാകുന്ന നിന്റേയുള്ളു പ്രഷുബ്ധമാകുമ്പോൾ
ഒരു വേലികയറ്റത്തിലെന്നെ തിരിച്ചെത്തിക്ക
കടൽത്തട്ടിൽ നീയുതിർന്നു തന്ന മണിമുത്തുകൾ
ഞാനെന്റെ മാറിലൊളിപ്പിച്ചു നിന്റെ ഓർമകളുമായി മടങ്ങിടാം
അല്ല തല്ലുന്ന കടല് ശാന്തമായിടുമ്പോൾ.
ഒരു വേലിയിറക്കത്തിലെന്നെയും കൂടെ കൂട്ടുക
തിരയായി തീരമായി നാം വീണ്ടും ഒന്ന് ചേരുമ്പോൾ
തിരയോടൊപ്പം എന്നെയും ചേർത്ത് പിടിച്ചു മടങ്ങീടുക
കാത്തിരിക്കാനും പിരിയാനും കഴിയാതെ പിടയുമ്പോൾ
കരയിൽ നിന്നൊലിച്ചു കടൽത്തട്ടിലെത്തി നിന്നോട് ചേർന്ന് മയങ്ങീടാം

ഓർമ്മകളേ..
ഓളങ്ങളേ..
ഓടി മറയരുതേ..

എഴുതാനായില്ല കാവ്യങ്ങളൊന്നുമേ..
എരിയുന്ന വയറിൻറെ രോദനത്താൽ.
പാടുവാനായില്ല പാട്ടുകളൊന്നുമേ..
ഗദ്ഗദമൂറുന്ന സ്വനപേടകത്താൽ.
കാണുവാനായില്ല നന്ദനവനവും
കണ്ണീരിൻ മറവീണ കണ്ണുകളാലേ..
ഓർക്കുവാനായില്ല മോഹങ്ങളൊന്നും
മറവിതൻ മാറാല മൂടും ചിന്തയിൽ..
എന്നിട്ടുമിങ്ങനെയോരോന്നു ജല്പിച്ചു
ഏന്തിവലിഞ്ഞു നടക്കുന്നെൻ ജീവിതം!

മിഴിനീരു പൊടിയുന്ന സ്മൃതിയിൽ
കൊഴിഞ്ഞുവീണ ദിനാന്തങ്ങളിൽ
എവിടെയായിരുന്നു ഞാൻ കണ്ടതീ
കാട്ടുമുല്ല തൻ നേർത്ത മന്ദസ്മിതം
പറയൂ..നീ പറയൂ..പിൻനിലാവേ..

ഓർമ്മകളുടെ ഓളങ്ങൾ
ഒരായിരം കൊലുസ്സുകൾ
മനസ്സിൻറെ തീരത്തെ
അണിയിച്ചു മടങ്ങുമ്പോൾ
ഈറനാകുന്നതെന്തേ
മിഴികൾ പിന്നെയും?

കൂട്ടിന്നകത്തൊരു പൈങ്കിളിയുണ്ടേ
എൻ ജീവനായൊരു രാഗമതുണ്ടേ
കൂടും വിട്ട് ഞാൻ പോകുന്ന മുന്നേ
കൂട്ടിന്നു വാ എന്റെ പൈങ്കിളിയെ
എന്റെ കൂട്ടിന്നകത്തുള്ള കൂട്ടുകാരാ

എന്നിൽ പിറന്ന നിൻ ജീവനായി
എന്നും ലയിച്ചൊരാ ശ്വാസമാണോ
എന്നിൽ നിറഞ്ഞ നിൻ പ്രണയമായി
ഞാനായി തെളിഞ്ഞോരാ മുഖമതാണോ
എന്നും തിരയായ് കൂടെയുണ്ടല്ലോ
കാറ്റിന്റെ താളത്തിലെന്നെ തലോടാൻ
എന്നും തണലായ് കൂട്ടിനുണ്ടല്ലോ
എന്നിലെ പുഞ്ചിരിയണയാതിരിക്കാൻ

കണ്ണീർകയത്തിൽ കരുതലായി
വാത്സല്യമേകുമൊരമ്മയായി
താങ്ങായ്‌ തണലായൊരച്ഛനായി
മോഹം പകർന്നൊരാ സഖിയതായി
നെഞ്ചിലെചൂടിൽ നിറഞ്ഞൊരാ സ്നേഹം
മാറോടു ചേർത്തൊന്നു ഞാനുറങ്ങട്ടെ
നോവിൻ കടലിൻ മറുകര താണ്ടി
മോക്ഷത്തിൻ തീരത്ത് ഞാനണയട്ടെ

കാറ്റിനെ പ്രണയിച്ച സൂര്യനാണോ
ലൈലയെ പ്രണയിച്ച മജ്നുവാണോ
നിന്റെയീ പ്രണയം വർണ്ണിക്കുവാനായ്
ഈ ലോകമൊന്നും തികയുകില്ല
നിന്റെയാ സ്നേഹം പകർന്നിടുവാനായ്
ഒരു പാന പാത്രവും വിണ്ണിലില്ല

നാലാറിൽ മുങ്ങിയ നിൻ പ്രണയത്തിൻ
കരയിൽ നിനക്കായ് കാത്തിരിക്കുന്നേ
രാവിന്റെ മാറിൽ ഞാനണയാതിരിക്കാൻ
എന്നും ജ്വലിക്കുന്ന സൂര്യനായി
എന്റെ ഉള്ളിൽ തെളിയുമോ കൂട്ടുകാരാ

കൂട്ടിന്നകത്തൊരു പൈങ്കിളിയുണ്ടേ
എൻ ജീവനായൊരു രാഗമതുണ്ടേ
കൂടും വിട്ട് ഞാൻ പോകുന്ന മുന്നേ
കൂട്ടിന്നു വാ എന്റെ പൈങ്കിളിയെ
എന്റെ കൂട്ടിന്നകത്തുള്ള കൂട്ടുകാരാ

എന്നിൽ പിറന്ന നിൻ ജീവനായി
എന്നും ലയിച്ചൊരാ ശ്വാസമാണോ
എന്നിൽ നിറഞ്ഞ നിൻ പ്രണയമായി
ഞാനായി തെളിഞ്ഞോരാ മുഖമതാണോ
എന്നും തിരയായ് കൂടെയുണ്ടല്ലോ
കാറ്റിന്റെ താളത്തിലെന്നെ തലോടാൻ
എന്നും തണലായ് കൂട്ടിനുണ്ടല്ലോ
എന്നിലെ പുഞ്ചിരിയണയാതിരിക്കാൻ

കണ്ണീർകയത്തിൽ കരുതലായി
വാത്സല്യമേകുമൊരമ്മയായി
താങ്ങായ്‌ തണലയൊരച്ഛനായി
മോഹം പകർന്നൊരാ സഖിയതായി
നെഞ്ചിലെചൂടിൽ നിറഞ്ഞൊരാ സ്നേഹം
മാറോടു ചേർത്തൊന്നു ഞാനുറങ്ങട്ടെ
നോവിൻ കടലിൻ മറുകര താണ്ടി
മോക്ഷത്തിൻ തീരത്ത് ഞാനണയട്ടെ

നാലാറിൽ മുങ്ങിയ നിൻ പ്രണയത്തിൻ
കരയിൽ നിനക്കായ് കാത്തിരിക്കുന്നേ
രാവിന്റെ മാറിൽ ഞാനണയാതിരിക്കാൻ
എന്നും ജ്വലിക്കുന്ന സൂര്യനായി
എന്റെ ഉള്ളിൽ തെളിയുമോ കൂട്ടുകാരാ

നഷ്ടപെട്ടു പോകുന്ന നിഴൽ മാത്രമായ്
ആർദ്രമായ് ചിതറിയ പകൽപോലെ
വിരളമാം തഴുകൽ പോൽ
നിൻ സ്വരം കാത്തിരിപ്പൂ….
പകൽ യാമങ്ങളിൽ തലോടും നിമിഷങ്ങളിൽ
ഒളി മങ്ങാത്ത പകൽ പോൽ നീയുലയുമ്പോൾ
കാണാനായ് നിന്നടുക്കൽ വർഷമാം തേനൂറുമ്പോൾ
പകൽ പോലെ സത്യമാം കാവ്യങ്ങൾ
എത്രമാത്രം നുകർന്നിടുമ്പോൾ
എന്നിൽ നിന്നകലും തോഴനായ് എത്ര കാലം….
പലയാമങ്ങളിൽ ഒന്നിച്ചിരുന്നിടുമെൻ ഒപ്പം
ഇളം കാറ്റിൽ തേനലകൾ പോൽ
എന്നിട്ടും നിൻ മനസ്സെന്തേ ഉലഞ്ഞിടുന്നു
ആഴിതൻ ആഴങ്ങളാൽ ഉതകുന്ന സ്നേഹം പോൽ
ആഹ്‌ളാദ തിമർപിന്റെ പകലന്തിപോൽ
തേന് നുകരുന്ന പൂമ്പാറ്റ പോൽ
നീ എന്തേ പുഞ്ചിരി തൂവാത്തൂ….
സൂര്യാസ്തമനങ്ങളെ പോൽ
കാർമേഘങ്ങളെ പോൽ
ഒളിച്ചോടിടുന്നു നീ
എന്തിനു വേണ്ടീ...
പാറപ്പുറത്തന്തിയൂറങ്ങാനോ
പകലന്തിയോളം കളിച്ചിടാനോ
എന്തിനു വേണ്ടീ ഇതെല്ലാം….
പോയ് മറഞ്ഞ ദിനരാത്രങ്ങൾ
ഒളിമങും കരുക്കളായ്
ഇനിയെത്തിടുമോ എന്നറിയാനായ്
എത്രയോ ജന്മങ്ങൾ നീയെടുത്തു….
എന്നോർമ മാത്രമായ് യാഗങ്ങളായ്
ഭാവങ്ങളായ് ഓർമ മാത്രമായ്
അകലുന്നു എൻ തോഴാ….
എന്നിൽ നിന്നകലുന്നു നീ തോഴാ…

ഓർക്കായ്
ആദ്യമായ്
സ്നേഹത്തിനായ്

ജാലകമിന്നും തുറന്നിരിക്കുന്നു
ഓർമ്മകളായിരം ചിറകു
കുടഞ്ഞു പറന്നുയരുന്നു..
നീലരാവിൻറെ നീരാളവിരിയിൽ
പോയകാലത്തിൻറെ പൊന്നിലഞ്ഞികൾ
പിന്നെയും പൂത്തു ചിരിക്കുന്നു....

എൻ ജന്മം നിനക്കായ് സഖി...
സിരകളിലോടുന്ന രക്തത്തിലേക്കിറങ്ങുന്നു നീ
ആനന്ദമാം വിഗ്രഹത്തിൽ ഓടി ഒളിച്ചിടുന്നു നീ
പകൽ വെളിച്ചത്തിലാണ്ടു പോകുന്ന സൗന്ദര്യവും
മന്ദമാരുതന്റെ തഴുകലാൽ കുളിരുകോരുന്ന നിൻ മേനിയും
സ്പർശന സുഖത്തിലാണ്ടു പോം നിമിഷങ്ങളിലും
ഓടിയടുത്തു നീയെൻ സാമീപ്യത്തിനായ്
മാൻമിഴികളിൽ വിരഹമാം കണ്ണുനീർ പൊഴിയുന്ന നേരത്തും
വിറയാർന്ന ചുണ്ടിൽ മന്ദഹാസ മുതിരുമ്പോഴും
ഹൃദയമാം അന്തരംഗത്തിലെകൂറുമ്പോളും
എന്തേ നീ എൻ സ്വരം കേൾക്കാത്തൂ…
നീയറിഞ്ഞില്ലേസഖി എൻ സ്വരം..
പാതി വക്കിൽ നിന്നുപോം നിൻ സ്പന്ദനത്തിലും
തുണയേകിയില്ലേ എൻ പ്രിയതോഴി
പലയാമങ്ങളിൽ കൊതിച്ചു നിൻ മുഖം
ആരെയോ തേടി അലഞ്ഞിടുകയാണോ
പൂന്തേനു പോലെ പൂന്തെന്നൽ പോലെ നിൻ സ്വരം
ആർദ്രമാം വഴിവക്കിൽ പിടഞ്ഞിടുന്നു…
ഒരു നിദ്രമാം സ്വരം പകുത്തു തന്ന നിൻ മുഖം
പോയ് മറഞ്ഞല്ലോ സഖി..
അണഞ്ഞിടുന്നൊരു സ്പന്ദനത്തിലും
അലയായ് നിൻ സ്വരം പൊഴിഞ്ഞിടുന്നു
വിജന ലോല സുഖത്തിലാഴുമ്പോളും
പല തീക്ഷണങ്ങളിലും മനസ്സിടറുമ്പോളും
അടുത്തു വന്ന സ്പർശനങ്ങളിലും നീ ആനന്ദിച്ചു
സ്നേഹപാതയോരങ്ങളിൽ പകുത്തു നിൻ സ്വരം
കാതുകളിൽ ഇരമ്പുന്ന വജ്രായുസ്സുകൾക്കും
പോയ് മറഞ്ഞ സുഖങ്ങളിലും
തിരയുന്നു
അകലുന്നു
മറയുന്നു സഖി
നീ പോയി മറഞ്ഞു….

പിരിയുമ്പോൾ നീ പറഞ്ഞു,
നമ്മൾ വീണ്ടും കണ്ടുമുട്ടുമെന്ന്.
ഇപ്പോൾ കണ്ടു നമ്മൾ വീണ്ടും
പിരിയുവാനായിരുന്നെങ്കിൽ....
എന്തിനായിരുന്നു ഇങ്ങനെ
ഒരു സമാഗമം എന്ന്
ആഴിത്തിര തീരത്തോട് ചോദിപ്പൂ!

കണ്ണിൽ വിരിഞ്ഞൊരാ കവിതയാണേറെയിഷ്ടം
പലതവണ കണ്ടൊരാ കവിയെയാണേറെയിഷ്ടം
വാക്കിലും നോക്കിലും അറിയാത്ത നിഗൂഢമാം കവിതായാണു ഞാനെന്നറിയുമ്പോൾ
തീരും നിന്നിഷ്ടം
പാതി വിരിഞ്ഞ കണ്ണുകളിൽ എന്നോ കൊഴിഞ്ഞു പോയ് പാരിജാതം. ഇഷ്ടങ്ങളേറെ കരിഞ്ഞുണങ്ങിയ ചില്ലയിൽ നിനക്കായ് വസന്തം തളിർക്കുമോ
അകലേ വസന്തം തളിർത്തൊരാ ചില്ലയിൽ കൂടണഞ്ഞീടുക ചിതയിലേക്കടുക്കുമീ പാഴ്മരമിവിടെയുപേക്ഷിച്ചീടുക
പുഞ്ചിരി വിടർത്തീടുക ആയിരം ഹൃദയങ്ങളിൽ കൈത്താങ്ങാവുക അലിഖിതമാം ഈശ്വര നിയോഗത്തിനാൽ
നിന്നിലലിഞ്ഞു ചേർന്നൊരാ സർഗ്ഗവാസനയോളം വരില്ലൊരമൃതിനും ഹൃദയ താളം തിരുത്തിക്കുറിക്കുവാൻ
ആഴത്തിൽ വേരുറച്ചോരെൻ കവി ഭാവന ആവോളം പകരുവാനിഷ്ടം
നിൻ തൂലിക തുമ്പിൽനിന്നടർന്നു വീണീടുമാ സർഗ്ഗസൃഷ്ടിക്കായ് ഇനിയകലാതെ അടുത്തിരുത്തുവാനേറെയിഷ്ടം
എൻ ചെറു സാമിപ്യം ഉണർത്തി നിൻ കവിയെ യെങ്കിൽ കൃതാർത്ഥയായ്
സഫലമായ് മർത്ത്യ ജന്മം.....
പുലർകാലേയൊരു കവിത അതും ഇഷ്ടങ്ങളേറെ ക്കുറിച്ചൊരു കവിത ഈ പുലരിയെ ധന്യമാക്കി
ഇന്നെൻ പ്രഭാതത്തിൽ കണ്ണനോടൊപ്പം കണിയായ് മാറിയ കവിത

ഈ ലോകം കാണാൻ
കണ്ണുകളുണ്ട്
പക്ഷേ
കാണാതെ പോകുന്നു
മനുഷ്യൻ

ഇവിടെ കുറേ
കാഴ്ചകളുണ്ട്
ചുറ്റിലുമുള്ള നല്ല
കണ്ണുകളാവട്ടെ
നമ്മുടെ കാഴ്ച

മറക്കാം ചിലത് നന്മക്കായ്
ത്യജിക്കാം ചിലത് നാളേക്കായ്
പറക്കാം നിന്നിലൂടെ ശാന്തമായ്
പിറക്കാം പുതു കാഴ്ചയ്ക്കായ് ഒരിക്കൽ കൂടിവിടം....

ചില ചോദ്യങ്ങളിൽ
ഞാൻ മൗനമായിരുന്നു
അതിന്റെ അർത്ഥം ആരും തിരഞ്ഞതുമില്ല

ചില നേരങ്ങളിൽ
സത്യം പറയാൻ
മടിച്ചിരുന്നു ഈ ലോകത്ത്
ആർക്കും വേണ്ടാത്തത്രേ അത്

സ്വപ്നങ്ങൾ നിന്റെ ചിറകിൽ
ചേർത്ത് വച്ച് ഞാനുറങ്ങി എപ്പോളോ നിന്റെ സംഗീതം
എന്നേ ഉണർത്തി

ഇനിയെനിക്ക് പറക്കണം
വിദൂരതയിൽ
ഒരിക്കലും തിരിച്ചു വരാത്ത
ഒരു യാത്രക്കായ്

ഇരുട്ടിനെ വെളിച്ചമാക്കിയവൻ
ഇരുളിനെ ഭയക്കാത്തവൻ
സ്നേഹം കൈ മുതലാക്കിയവൻ
വിനയം കൂടെയുള്ളവൻ

നിന്നിലുള്ള നിന്നെ
കണ്ടെത്താൻ
ചങ്കുറപ്പോടെ എന്നും
കൂടെ നിന്നവൻ

അണ യാത്ത ദീപം
നിന്നിൽ കൊളുത്തി തന്നവൻ
അണയാതെ എന്നും
കാവലായ് നിന്നിലുള്ളവൻ

മറക്കരുതേ എന്നും
നിന്റെയീ കാവലിനെ
പൊഴിക്കണേ കണ്ണുനീർ ആ
ഓർമയിൽ നിൻ ഹൃദയ ശുദ്ധിക്കായ്

കാട്ടിന്നകത്തെ കുടിലിനടിയിലോ കാട്ടിത്തരുന്നു വിധി രത്നമെല്ലാം
കാട്ടിലൂടങ്ങനെ നീയങ്ങ് പോകുമ്പോൾ കാട്ടിത്തരുന്ന നിധി നിന്നെത്തന്നെ

കാറ്റിലും കോളിലും പെട്ട്
നീ അലയുമ്പോൾ
കൂട്ടിനായുണ്ട് നിന്നിലൊരു പൈങ്കിളി
ഇരുളിന്റെ അറ്റത്ത് പാടുമാ പൈങ്കിളി
ഇരുൾ നീക്കി നിന്നിൽ തെളിഞ്ഞിടുമാ പൈങ്കിളി

കാഴ്ചകളൊക്കെയും ഒന്നിൽ തെളിയുമ്പോൾ
കേൾവികളൊക്കെയും ഒന്നിൽ മറയുന്നു
രാഗങ്ങളേഴിൽ നീ ഒന്നായ് വിരിയുമ്പോൾ
രാപ്പകളുകളൊക്കെയും എങ്ങോ മറയുന്നു

അകകണ്ണിൻ കാഴ്ചയതുണ്ടെന്നു നീ ഓർക്കണം
അകകണ്ണിലായ് നീ നിന്നെയും കാണണം
മിഥ്യയാമീ ലോകം പാടെ മറക്കണം
സത്യമായുള്ളോരാ സത്തിൽ ലയിക്കണം

ഓരോ യാത്രയും നിന്നിലേക്കാവണം
ഓരോ മാത്രയും നീ നിന്നെ അറിയണം
അന്തമില്ലാത്തോരീ യാത്രയിൽ
നീ നിൻ അന്ത്യത്തിലായ് ജനിക്കണം............

ഓ എന്റെ പ്രണയമേ നിൻ മിഴിയില്ലാതെ
ഒരു കാഴ്ചയും ഞാനും കണ്ടതില്ല
ഓ എന്റെ സ്നേഹമേ നീയെന്നിലുണ്ടെങ്കിൽ
സ്വർഗം പോലും എനിക്കിതന്യം

കാലങ്ങൾക്കപ്പുറം കോലങ്ങൾക്കപ്പുറം
നീ എന്റെ ഉള്ളിൽ തെളിഞ്ഞിടുമ്പോൾ
മഴവില്ലിൻ ഏഴഴകിൽ തീർത്തൊരു പ്രണയ ഗീതം നിനക്കായ് പാടിടാം ഞാൻ
അതിലെന്റെ ഹൃദയവും തന്നിടാം ഞാൻ


കാത്തിരിക്കുന്നു ഞാൻപ്രിയനേ നിനക്കായ്എൻ ശ്വാസം നിന്നിൽ അലിഞ്ഞു ചേരാൻ
ഇല്ലെങ്കിൽ പിന്നെ എനിക്കെന്തിനീ ജന്മം
എൻ ജീവനാകുമെൻ പോന്നോമലേ


നിനക്കായ് ജാലകം തുറക്കുന്ന നേരമിൽ
ഒരു മാത്ര ഞാനും മറന്നു പോയി
കാലം മായ്ക്കാത്ത തൂവലായ്
നീ എന്നേ എന്നുള്ളിലുണ്ടതെന്ന്
ആ തൂവൽ ഞാനായ് പിറന്നുവെന്ന്

നിൻ പാദ മേറ്റോരെൻ മനസ്സിന്റെ മുറ്റത്ത്
നിന്നോർമ്മയിൽ പ്രണയ ഗോപുരം തീർത്തു ഞാൻ അതിലെന്നും നിന്റെയാ
പൂമുഖം കണ്ടു ഞാൻ
നിർവൃതിയോടെ കഴിഞ്ഞു കൂടാം........

ഈ ലോകം നൽകിയ
മരണ മാല്യം അവൾ
മെല്ലെ ചാർത്തി
ചിതയിലേക്ക് നീങ്ങും നേരം
ദേഹം വിറക്കുന്നുണ്ടായിരുന്നു

തന്റെ മൗനത്തിനും
ബന്ധനങ്ങൾക്കും
മൊഴി ചൊല്ലി
അവൾ നടന്നു നീങ്ങി
കാതുകളിൽ അവൾക്ക്
ഭ്രാന്തായിരുന്നെന്ന
നാദം മുഴങ്ങുന്നുണ്ടായിരുന്നു

ചിതയിലമരും നേരം
അവൾ പുഞ്ചിരിച്ചു കൊണ്ട്
കൊടും തണുപ്പിൽ നിന്ന്
മെല്ലെ കണ്ണുകൾ തുറന്നു

നശ്വരമായ ഈ ലോകത്തോട്
വിട പറഞ്ഞ് അവൾ യാത്രയായി
ഒപ്പം എഴുതാൻ
ബാക്കി വച്ച കുറേ രാഗങ്ങളും
പിറന്നു വീണു...

കർക്കിടകം പെയ്ത്
തിമിർത്താർദ്രമായ പാടവരമ്പും
ചുടുവേനലിലും കുളിരണിയിച്ച കുളവും
മറവിയുടെ തിരശീലക്ക് വിട്ടുകൊടുക്കാത്ത
എന്റെ കുട്ടിക്കാലത്തെ ഓർമകൾക്കെല്ലാം
അമ്പരചുംബികളായ
മണിമാളികൾ മൂടുപടമിട്ടിരിക്കുന്നു
തിരികെ വരാത്ത
ഓർമകളുടെ വേനലിലും
ഗ്രുഹാതുര ഓർമ്മകൾക്കെന്നും വസന്തമാണ്..

കർക്കിടകം പെയ്ത്
തിമിർത്താർദ്രമായ പാടവരമ്പും
ചുടുവേനലിലും കുളിരണിയിച്ച കുളവും
മറവിയുടെ തിരശീലക്ക് വിട്ടുകൊടുക്കാത്ത
എന്റെ കുട്ടിക്കാലത്തെ ഓർമകൾക്കെല്ലാം
അമ്പരചുംബികളായ
മണിമാളികൾ മൂടുപടമിട്ടിരിക്കുന്നു
തിരികെ വരാത്ത
ഓർമകളുടെ വേനലിലും
ഗ്രുഹാതുര ഓർമ്മകൾക്കെന്നും വസന്തമാണ്..

ദൂശീലങ്ങളുടെ മഹാസാഗരത്തിൽനിന്നും
കൈ പിടിച്ചുയർത്തിയ നക്ഷത്രമേ……
സ്‌നേഹിക്കാനും സ്നേഹിക്കപ്പെടാനും
ജീവൻ തന്ന പൊൻതാരകമേ
നീ ഇല്ലാതെ ഒരു ദിനമില്ലെനിക്ക് …..
നീ തെളിയിച്ച തിരികൾ എൻ മനസ്സിൽ
വിളക്കായി മാറിയതുപോലെ ….
ഇല കൊഴിയിച്ച വേനലിനോട്
പൂക്കൾ മൗനമാകുന്നതുപോലെ
നിൻ മൗനം ഒരു മധുരമായി മാറി
ഒരു വസന്തം വന്നെത്തിയപ്പോൾ
നിൻ കണ്ണുകളിലെ കൃഷ്ണമണിയായി മാറി
ജീവിതം നീന്തിത്തുടിക്കുന്നപോലെ
ഇ ഭൂമിയിൽ നിന്റ ഒപ്പം ജീവിച്ചു
നിന്റ ഓര്മകളുള്ള ഒരു മനുഷ്യനായി..
ദേവലോകത്ത് എത്തിടുമ്പോൾ
വീണ്ടും കാണുക എന്നുണ്ടാവില്ല
ചുംബിച്ച ചുണ്ടുകൾക്ക് വിട …………………….

ഒരു മെഴുതിരിയുടെ വെളിച്ചത്തിൽ
എന്റ സ്വപ്ങ്ങൾക്കു മോടിയേകുവാൻ
നീ തെളിയിച്ച ദീപങ്ങൾ എൻ
മനസ്സിൽ തെളിയുമ്പോൾ …..
ഒരിക്കലും മായാതെ നിൻ മുഖം
എന്നുള്ളിൽ മിന്നി മറയുന്നു…
വീണ്ടും എനിക്കായി ദീപങ്ങൾ
നീ തെളിയിക്കുമ്പോൾ …..
ആ ദീപങ്ങങ്ങൾക്കു സാക്ഷിയാകാൻ
അങ്ങ് കണ്ണെത്താ ദൂരത്തു ഞാനും….

ഓർമ്മകൾക്കു എന്ത് ബാല്യം എന്ന് ഞാൻ
നിനച്ചുപോയ്യി കാലമിത്രയും കഴിഞ്ഞിടവെ
സന്ധ്യ മായ്യും നേരം പകലിനോടു
അടുക്കുന്നപോൽ …….
ഓർമ്മതൻ പൂക്കാലം മനസ്സിൽ നിന്ന് മായ്യുമ്പോൾ
പൂക്കൾതൻ സുഗന്ധം മായ്യാതെ…….
വീണ്ടും തിരുമുറ്റത്തെത്തുമ്പോൾ ….
ഉണ്ണി കാലടികൾ പിച്ചനടന്നൊരാമണ്ണിനേയും
പിച്ചവച്ച നാളത്രയും അമ്മതൻ കൈപ്പിടിച്ചു
ഓരോ ദിനങ്ങളും പിന്നിട്ടതറിയാതെ
ഓർത്ത് നിൽപ്പൂ ഞാൻ…..
ഒരിക്കലും വാറ്റാത്ത അമ്മതൻ സ്‌നേഹവും
ഓർമയിലെ വേദനയിൽ ഇന്നും
സൂക്ഷിച്ചിടുന്നു…….
കാലമിത്ര കഴിയുമ്പോഴും ഞാൻ ഓർക്കുന്നു
ഒരിക്കലും തിരിച്ചുകിട്ടാത്ത…….
ഓർമ്മകൾക്കെന്തു ബാല്യം

വിദ്വേഷ വിത്തുകൾ വിതച്ചിടല്ലേ
വിദ്വേഷ വിത്തുകൾ വിതച്ചിടല്ലേ
വിനാശ വിപത്തുകൾ വിതറിടല്ലേ
വിന്ദ്യാ സത്പുര യമുനാ ഗംഗ തൻ
വിഖ്യാതിയെ വികലമാക്കിടല്ലേ
ദൈവത്തിൻ പേരിലെ പോരടിയോ
മതത്തിൻ പേരിലെ തർക്കങ്ങളോ
രക്ത ദാഹിയാം പിശാചിൻ പണികളോ
എല്ലാം തകർക്കുന്നീ സ്വൈര്യ ജീവൻ
മത ജാതി വിദ്വേഷമേതുമില്ലാത്തൊരു
നന്മകൾ പൂക്കുന്ന നല്ല നാളേക്കായ്
മനമൊന്നായ് മെയ്യൊന്നായ് മുന്നേറിടാം
നാടിന്റെ രക്ഷക്കായ് കൈകോർത്തിടാം

സർവരുടെയും ഭൂമി
വിരിയാൻ വെമ്പുന്ന
പൂമൊട്ടുകൾ
കിളിർക്കാൻ കൊതിക്കുന്ന
പൂവിത്തുകൾ
പൂവുകളോടെന്തോ കാതിൽ
രഹസ്യമായ്
കിന്നാരമോതി മൂളിപ്പറക്കുന്നു
പൂവണ്ടുകൾ
കിള്ളിക്കളഞ്ഞിതു
നശിപ്പിച്ചാൽ
പിന്നെയീ ഭൂമി
വെറുമൊരു
കൽക്കൂനയായ്
മാറീടും….
വെള്ളവും വളവുമേകി
സംരക്ഷിച്ചാലോ
ഇവിടമൊരു
ഫലപുഷ്ട സുന്ദര
ഭൂമിയാക്കാം…

അമൂല്യ നിധി
വെള്ള തുള്ളി ഞാൻ
അമൂല്യസ്വത്തു ഞാൻ
കുടി നീര് ഞാൻ
കൂട്ടായിടാം ഞാൻ
ദാഹ നീരായിടും ഞാൻ
വരണ്ടൊരീ ഭൂമിയെ
മാറത്തു ചേർത്തിടാം ഞാൻ
ചേർത്തുപിടിക്കുവിൻ
എന്നെ നിൻ കൈകുമ്പിളിൽ
ഇറ്റിറ്റു വീഴാതെ
ഓരോരോ തുള്ളിയും
നാളത്തെ നിധിയായ്…
നാളേക്ക് ജീവനായ്……

മാറണം ഈ
മാറാപ്പുകളൊക്കെയും
മാനവരാശിക്ക്
മാന്യമായ് കഴിയണം
പിറവിയെടുത്തീ
മണ്ണിലെ ജീവിതം
പീഡനമുക്തമായ്
ഭയരഹിതമായ്
സമാധാനപൂരിതമായ്
കഴിയണം
നമുക്കീ ഭൂവിൽ…….
വരുവാനില്ലിനിയൊരു
നായകനും…
നയിക്കുവാനില്ലിനിയൊരു
ഗാന്ധിയും…
നമ്മെ നാം തന്നെ
നയിച്ച് മുന്നേറണം
തകർത്തുടക്കണം
തുരുമ്പിച്ചൊരീ
വ്യവസ്ഥിതികളെ
തടുക്കണം
നമുക്കൊന്നായീ
ദുഷ്ട കർമങ്ങളെ
മാറ്റണം ഈ മണ്ണിനെ
നമുക്കും അവകാശമായ്…

താമരപ്പൂപോലൊരു ജീവിതം ഇന്നെനിക്കു
വിടർന്നു നിൽക്കുന്നോരെൻ ഭംഗിമാത്രം
ആസ്വദിക്കുന്നു…..ലോകമത്രയും കൺമുന്നിൽ
വാടികഴിഞ്ഞാൽ തിരിഞ്ഞു നോക്കില്ല
ഒരാൾപോലും………………..
ഞാൻ ഇ-രൂപത്തിൽ എത്തുവാൻപ്പെട്ട
വേദനകൾ എനിക്ക് മാത്രം സ്വന്തം…
എൻ മനസ്സിനെ നനയിക്കാനായി
ദളങ്ങളിൽ മഴത്തുളികൾ വീണിടുമ്പോൾ
അതിലൊന്നും മുറിവേല്ക്കാതെ
ഞാനും ചിരിതൂകി നിൽക്കുന്നു

പുഴ പോൽ ഒഴുകുന്ന എൻ മനസിലിലേക്കു
ഒരു ഓളം പോലെ നീ വന്നലിഞ്ഞു …
കാണുന്ന സ്വപ്നങ്ങളെല്ലാം ..ഒരു നീർ കുമിളപോലെ
വീണു ഉടഞ്ഞീടുമ്പോൾ
നീ വരുന്നതും കാത്തു ഞാൻ;;;;
വീണ്ടും എൻ മനസ്സ് ഒരു മഴവില്ല് പോലെ തെളിയുമ്പോൾ
അതിലെ സപ്ത വർണങ്ങളായി നീയും ….
വീണ്ടും ഒരു ഗാനം എൻ മനസ്സിൽ മൂളുമ്പോൾ ..
അതിലെ സ്വരങ്ങളായി നീയും ….
വീണ്ടും ഒരു മഴക്കായി ഞാൻ കാതോർക്കുമ്പോൾ
അതിലെ മഴത്തുള്ളിയായി ….നീയും

ചതി. സൂര്യമുരളി
കർമ്മം വാക്കുകളെ വേദനിപ്പിക്കുമ്പോൾ
നയനങ്ങൾ, ഇമകളെ, ഈറനണിയിക്കും
കാതുകൾ,ചുണ്ടുകളെ,വഞ്ചിക്കുമ്പോൾ
ഹൃദയം, മനസ്സിനെ,മുറിവേല്പിക്കും.
മനസ്സ്, സർവതിനെയും,മറക്കും….
ചതി,സർവ്വത്ര ചതി!
പുരാണങ്ങളിലെ ചതി ഇന്നും തുടരുന്നു
എവിടെയും,എപ്പോഴും, പതിഞ്ഞിരിക്കും,ചതി
സങ്കല്പങ്ങൾ, ദേഹത്തെ,തോല്പിക്കുമോ?
ആശകൾ,ലോകത്തെ,പുൽകുമ്പോൾ
ബുദ്ധി, പ്രപഞ്ചത്തെ,കീഴടക്കും…….
വിഷാദം,സന്തോഷത്തെ,മൂടിപുതപ്പിക്കുമ്പോൾ
ആനന്ദം, ആത്മാവിനെ, തകർക്കും
രാത്രി, പകലിനെ, വിഴുങ്ങും….
രാഗം ഉയർന്നു ,സംഗീതം നിശ്ശബ്ദമാകുമ്പോൾ
വരികൾ,ഈണത്താൽ ശ്വാസത്തെ മറയ്ക്കുന്നു
പ്രവർത്തികൾ,വാക്കുകളെ,നാണിപ്പിക്കും
അസത്യം,സത്യത്തെ തൂക്കികൊല്ലുന്നു,
മാലോകരിന്ന് ആരാച്ചാർമാർ,വിഷം പോലും
തീണ്ടാത്ത,ഉഗ്രവിഷസർപ്പസുന്ദരന്മാരും,
സുന്ദരികളും….
ജനം,ലോകം,നൂറ്റാണ്ടുകൾ പുറകിലേക്ക്
ഒഴുകുന്നു, തടയണയില്ലാതെ…….
നാം,നമ്മെ,വഞ്ചിക്കുന്നു,കർമ്മങ്ങളിലൂടെ….

ഇ ടതൂർന്ന മരങ്ങൾക്കിടയിലെ നീണ്ട നെടുവീർപ്പുകൾ പോലെ കാറ്റടിച്ചു തളർന്നൊരു മുഖം പിൻബെഞ്ചിൽ തണൽ

ഹാ, പുഷ്പമേ, അധികതുംഗപദത്തിലെത്ര
ശോഭിച്ചിരുന്നിതൊരു രാജ്ഞി കണക്കയേ നീ
ശ്രീ ഭൂവിലസ്ഥിര-അസംശയ-മിന്നു നിന്റെ-
യാഭൂതിയെങ്ങു പുനരെങ്ങു കിടപ്പിതോര്‍ത്താല്‍?

ലാളിച്ചു പെറ്റ ലതയന്‍പൊടു ശൈശവത്തില്‍,
പാലിച്ചു പല്ലവപുടങ്ങളില്‍ വെച്ചു നിന്നെ;
ആ ലോലവായു ചെറുതൊട്ടിലുമാട്ടി, താരാ-
ട്ടാലാപമാര്‍ന്നു മലരേ, ദളമര്‍മ്മരങ്ങള്‍

പാലൊത്തെഴും പുതുനിലാവിലലം കുളിച്ചും
ബാലാതപത്തില്‍ വിളയാടിയുമാടലെന്യേ
നീ ലീലപൂണ്ടിളയ മൊട്ടുകളോടു ചേര്‍ന്നു
ബാലത്വമങ്ങനെ കഴിച്ചിതു നാളില്‍ നാളില്‍

ശീലിച്ചു ഗാനമിടചേര്‍ന്നു ശിരസ്സുമാട്ടി-
ക്കാലത്തെഴും കിളികളോടഥ മൗനമായ്‌ നീ
ഈ ലോകതത്വവുമയേ, തെളിവാര്‍ന്ന താരാ-
ജാലത്തൊടുന്മുഖതയാര്‍ന്നു പഠിച്ചു രാവില്‍

ഈവണ്ണമന്‍പൊടു വളര്‍ന്നഥ നിന്റെയംഗ-
മാവിഷ്ക്കരിച്ചു ചില ഭംഗികള്‍ മോഹനങ്ങള്‍
ഭാവം പകര്‍ന്നു വദനം, കവിള്‍ കാന്തിയാര്‍ന്നു
പൂവേ! അതില്‍ പുതിയ പുഞ്ചിരി സഞ്ചരിച്ചു.

ആരോമലാമഴക്‌, ശുദ്ധി, മൃദുത്വ,മാഭ
സാരള്യമെന്ന, സുകുമാര ഗുണത്തിനെല്ലാം
പാരിങ്കലേതുപമ, ആ മൃദുമെയ്യില്‍ നവ്യ-
താരുണ്യമേന്തിയൊരു നിന്‍ നില കാണണം താന്‍

വൈരാഗ്യമേറിയൊരു വൈദികനാട്ടെ, യേറ്റ-
വൈരിയ്ക്കു മുന്‍പുഴറിയോടിയ ഭീരുവാട്ടെ
നേരേ വിടര്‍ന്നു വിലസീടിന നിന്ന നോക്കി-
യാരാകിലെന്തു, മിഴിയുള്ളവര്‍ നിന്നിരിക്കാം

മെല്ലെന്നു സൗരഭവുമൊട്ടു പരന്നു ലോക-
മെല്ലാം മയക്കി മരുവുന്നളവന്നു നിന്നെ
തെല്ലോ കൊതിച്ചനുഭവാര്‍ത്ഥികള്‍ ചിത്രമല്ല-
തില്ലാര്‍ക്കുമീഗുണവു, മേവമകത്തു തേനും

ചേതോഹരങ്ങള്‍ സമജാതികളാം സുമങ്ങ-
ളേതും സമാനമഴകുള്ളവയെങ്കിലും നീ
ജാതാനുരാഗമൊരുവന്നു മിഴിക്കുവേദ്യ-
മേതോ വിശേഷസുഭഗത്വവുമാര്‍ന്നിരിക്കാം

"കാലം കുറഞ്ഞ ദിനമെങ്കിലുമര്‍ത്ഥദീര്‍ഘം,
മാലേറെയെങ്കിലുമതീവ മനോഭിരാമം
ചാലേ കഴിഞ്ഞരിയ യൗവന"മെന്നു നിന്റെ-
യീ ലോലമേനി പറയുന്നനുകമ്പനീയം.

അന്നൊപ്പമാണഴകു കണ്ടു വരിച്ചിടും നീ-
യെന്നോര്‍ത്തു ചിത്രശലഭങ്ങളണഞ്ഞിരിക്കാം
എന്നല്ല ദൂരമതില്‍നിന്നനുരാഗമോതി
വന്നെന്നുമാം വിരുതനങ്ങൊരു ഭൃംഗരാജന്‍

കില്ലില്ലയേ ഭ്രമരവര്യനെ നീ വരിച്ചു
തെല്ലെങ്കിലും ശലഭമേനിയെ മാനിയാതെ
അല്ലെങ്കില്‍ നിന്നരികില്‍ വന്നിഹ വട്ടമിട്ടു
വല്ലാതിവന്‍ നിലവിളിക്കുകയില്ലിദാനീം

എന്നംഗമേകനിഹ തീറുകൊടുത്തുപോയ്‌ ഞാന്‍
എന്നന്യകാമുകരെയൊക്കെ മടക്കിയില്ലേ?
ഇന്നോമലേ വിരവിലെന്നെ വെടിഞ്ഞിടല്ലേ
എന്നൊക്കെയല്ലി ബത വണ്ടു പുലമ്പിടുന്നു?

ഹാ! കഷ്ട, മാ വിബുധകാമിതമാം ഗുണത്താ-
ലാകൃഷ്ടനായ്‌, അനുഭവിച്ചൊരു ധന്യനീയാള്‍
പോകട്ടെ നിന്നൊടൊരുമിച്ചു മരിച്ചു; നിത്യ-
ശോകാര്‍ത്തനായിനിയിരിപ്പതു നിഷ്‌ഫലംതാന്‍!

ചത്തീടുമിപ്പോഴിവനല്‌പവികല്‌പമില്ല
തത്താദൃശം വ്യസനകുണ്ഠിതമുണ്ടു കണ്ടാല്‍
അത്യുഗ്രമാം തരുവില്‍ ബത കല്ലിലും പോയ്‌
പ്രത്യക്ഷമാഞ്ഞു തല തല്ലുകയല്ലി ഖിന്നന്‍?

ഒന്നോര്‍ക്കിലിങ്ങിവ വളര്‍ന്നു ദൃഢാനുരാഗ-
മന്യോന്യമാര്‍ന്നുപയമത്തിനു കാത്തിരുന്നൂ
വന്നീയപായമഥ കണ്ടളി ഭാഗ്യഹീനന്‍
ക്രന്ദിയ്ക്കയാം; കഠിന താന്‍ ഭവിതവ്യതേ നീ.

ഇന്നല്ലയെങ്കിലയി നീ ഹൃദയം തുറന്നു
നന്ദിച്ച വണ്ടു കുസുമാന്തരലോലനായി
എന്നെച്ചതിച്ചു ശഠന്‍, എന്നതു കണ്ടു നീണ്ടു
വന്നുള്ളൊരാധിയഥ നിന്നെ ഹനിച്ചു പൂവേ

ഹാ! പാര്‍ക്കിലീ നിഗമനം പരമാര്‍ത്ഥമെങ്കില്‍
പാപം നിനക്കു ഫലമായഴല്‍ പൂണ്ട വണ്ടേ!
ആപത്തെഴും തൊഴിലിലോര്‍ക്കുക മുമ്പു; പശ്ചാ-
ത്താപങ്ങള്‍ സാഹസികനിങ്ങനെയെങ്ങുമുണ്ടാം.

പോകട്ടതൊക്കെയഥവാ യുവലോകമേലു-
മേകാന്തമാം ചരിതമാരറിയുന്നു പാരില്‍
ഏകുന്നു വാക്‍പടുവിനാര്‍ത്തി വൃഥാപവാദം
മൂകങ്ങള്‍ പിന്നിവ പഴിക്കുകില്‍ ദോഷമല്ലേ?

പോകുന്നിതാ വിരവില്‍ വണ്ടിവിടം വെടിഞ്ഞു
സാകൂതമാം പടി പറന്നു നഭസ്ഥലത്തില്‍
ശോകാന്ധനായ്‌ കുസുമചേതന പോയമാര്‍ഗ്ഗ-
മേകാന്തഗന്ധമിതു പിന്‍തുടരുന്നതല്ലീ?

ഹാ! പാപമോമല്‍മലരേ ബത നിന്റെ മേലും
ക്ഷേപിച്ചിതോ കരുണയറ്റ കരം കൃതാന്തന്‍
വ്യാപാരമേ ഹനനമാം വനവേടനുണ്ടോ
വ്യാപന്നമായ്‌ കഴുകനെന്നു കപോതമെന്നും?

തെറ്റെന്നു ദേഹസുഷമാപ്രസരം മറഞ്ഞു
ചെറ്റല്ലിരുണ്ടു മുഖകാന്തിയതും കുറഞ്ഞു
മറ്റെന്തുരപ്പു? ജവമീ നവദീപമെണ്ണ
വറ്റിപ്പുകഞ്ഞഹഹ! വാടിയണഞ്ഞുപോയി

ഞെട്ടറ്റു നീ മുകളില്‍നിന്നു നിശാന്തവായു
തട്ടിപ്പതിപ്പളവുണര്‍ന്നവര്‍ താരമെന്നോ
തിട്ടം നിനച്ചു മലരേ ബത! ദിവ്യഭോഗം
വിട്ടാശു ഭുവിലടിയുന്നൊരു ജീവനെന്നോ

അത്യന്തകോമളതയാര്‍ന്നൊരു നിന്റെ മേനി-
യെത്തുന്ന കണ്ടവനിതന്നെയധീരയായി
സദ്യദ്‌സ്ഫുടം പുളകിതാംഗമിയന്നു പൂണ്ടോ-
രുദ്വേഗമോതുമുപകണ്ഠതൃണാങ്കുരങ്ങള്‍

അന്യൂനമാം മഹിമ തിങ്ങിയൊരാത്മതത്വ-
മെന്യേ ഗതമൗക്തികശുക്തിപോല്‍ നീ
സന്നാഭമിങ്ങനെ കിടക്കുകിലും ചുഴന്നു
മിന്നുന്നു നിന്‍ പരിധിയെന്നു തോന്നും

ആഹാ, രചിച്ചു ചെറു ലൂതകളാശു നിന്റെ
ദേഹത്തിനേകി ചരമാവരണം ദുകൂലം
സ്നേഹാര്‍ദ്രയായുടനുഷസ്സുമണിഞ്ഞൂ നിന്മേല്‍
നീഹാരശീകരമനോഹരമന്ത്യഹാരം

താരങ്ങള്‍ നിന്‍ പതനമോര്‍ത്തു തപിച്ചഹോ ക-
ണ്ണീരായിതാ ഹിമകണങ്ങള്‍ പൊഴിഞ്ഞിടുന്നു;
നേരായി നീഡതരുവിട്ടു നിലത്തു നിന്റെ
ചാരത്തു വീണു ചടകങ്ങള്‍ പുലമ്പിടുന്നു

ആരോമലമാം ഗുണഗണങ്ങളിണങ്ങി ദോഷ-
മോരാതുപദ്രവമൊന്നിനു ചെയ്തിടാതെ,
പാരം പരാര്‍ത്ഥമിഹ വാണൊരു നിന്‍ ചരിത്ര-
മാരോര്‍ത്തു ഹൃത്തടമഴിഞ്ഞു കരഞ്ഞുപോകാ?

കണ്ടീ വിപത്തഹഹ! കല്ലലിയുന്നിതാടല്‍-
കൊണ്ടാശു ദിങ്‌മുഖവുമിങ്ങനെ മങ്ങിടുന്നു
തണ്ടാര്‍സഖന്‍ ഗിരിതടത്തില്‍ വിവര്‍ണ്ണനായ്‌ നി-
ന്നിണ്ടല്‍പ്പെടുന്നു, പവനന്‍ നെടുവീര്‍പ്പിടുന്നു.

എന്തിന്നലിഞ്ഞു ഗുണധോരണി വെച്ചു നിന്മേല്‍?
എന്തിന്നതാശു വിധിയേവമപാകരിച്ചു?
ചിന്തിപ്പതാരരിയ സൃഷ്ടിരഹസ്യ, മാവ-
തെന്തുള്ളു ഹാ, ഗുണികളൂഴിയില്‍ നീണ്ടു വാഴാ.

സാധിച്ചു വേഗമഥവാ നിജ ജന്മകൃത്യം
സാധിഷ്‌ഠര്‍ പോട്ടിഹ സദാ നിശി പാന്ഥപാദം
ബാധിച്ചു രൂക്ഷശില വാഴ്‌വതില്‍നിന്നു മേഘ-
ജ്യോതിസ്സുതന്‍ ക്ഷണികജീവിതമല്ലി കാമ്യം?

എന്നാലുമുണ്ടഴലെനിക്കു വിയോഗമോര്‍ത്തും
ഇന്നത്ര നിന്‍ കരുണമായ കിടപ്പു കണ്ടും
ഒന്നല്ലി നാ,മയി സഹോദരരല്ലി, പൂവേ,
ഒന്നല്ലി കയ്യിഹ രചിച്ചതു നമ്മെയെല്ലാം


ഇന്നീവിധം ഗതി നിനക്കയി പോക! പിന്നൊ-
ന്നൊന്നായ്‌ത്തുടര്‍ന്നു വരുമാ വഴി ഞങ്ങളെല്ലാം
ഒന്നിനുമില്ല നില-ഉന്നതമായ കുന്നു-
മെന്നല്ലയാഴിയുമൊരിക്കല്‍ നശിക്കുമോര്‍ത്താല്‍.

അംഭോജബന്ധുവിത നിന്നവശിഷ്ടകാന്തി
സമ്പത്തെടുപ്പതിനണഞ്ഞു കരങ്ങള്‍ നീട്ടി
ജൃംഭിച്ച സൗരഭമിതാ കവരുന്നു വായു
സമ്പൂര്‍ണ്ണമാ,യഹഹ! നിന്നുടെ ദായഭാഗം.

ഉത്‌പന്നമായതു നശിക്കു,മണുക്കള്‍ നില്‍ക്കും
ഉത്‌പന്നനാമുടല്‍ വെടിഞ്ഞൊരു ദേഹി വീണ്ടും
ഉത്‌പത്തി കര്‍മ്മഗതി പോലെ വരും ജഗത്തില്‍
കല്‍പിച്ചിടുന്നിവിടെയിങ്ങനെ ആഗമങ്ങള്‍

ഖേദിക്കകൊണ്ടു ഫലമില്ല, നമുക്കതല്ല
മോദത്തിനും ഭുവി വിപത്തു വരാം ചിലപ്പോള്‍
ചൈതന്യവും ജഡവുമായ്‌ കലരാം ജഗത്തി-
ലേതെങ്കിലും വടിവിലീശ്വര വൈഭവത്താല്‍

ഇപ്പശ്ചിമാബ്ധിയിലണഞ്ഞൊരു താരമാരാ-
ലുത്‌പന്നശോഭമുദയാദ്രിയിലെത്തിടും പോല്‍
സത്‌പുഷ്പമേ! യിവിടെ മാഞ്ഞു സുമേരുവിന്‍ മേല്‍
കല്‍പദ്രുമത്തിനുടെ കൊമ്പില്‍ വിടര്‍ന്നിടാം നീ.

സംഫുല്ലശോഭമതു കണ്ടു കുതൂഹലം പൂ-
ണമ്പോടടുക്കുമളിവേണികള്‍ ഭൂഷയായ്‌ നീ
ഇമ്പത്തെയും സുരയുവാക്കളിലേകി രാഗ-
സമ്പത്തെയും തമധികം സുകൃതം ലഭിക്കാം

അല്ലെങ്കിലാ ദ്യുതിയെഴുന്നമരര്‍ഷിമാര്‍ക്കു
ഫുല്ലപ്രകാശമിയലും ബലിപുഷ്പമായ്‌ നീ
സ്വര്‍ല്ലോകവും സകലസംഗമവും കടന്നു
ചെല്ലാം നിനക്കു തമസഃ പരമാം പദത്തില്‍

ഹാ! ശാന്തിയൗപനിഷദോക്തികള്‍ തന്നെ നല്‍കും
ക്ലേശിപ്പതാത്മപരിപീഡനമജ്ഞയോഗ്യം
ആശാഭരം ശ്രുതിയില്‍ വയ്ക്കുക നമ്മള്‍, പിന്നെ-
യീശാജ്ഞ പോലെ വരുമൊക്കെയുമോര്‍ക്ക പൂവേ!

കണ്ണേ, മടങ്ങുക കരിഞ്ഞുമലിഞ്ഞുമാശു
മണ്ണാകുമീ മലരു വിസ്മൃതമാകുമിപ്പോള്‍
എണ്ണീടുകാര്‍ക്കുമിതുതാന്‍ ഗതി! സാദ്ധ്യമെന്തു
കണ്ണീരിനാല്‍? അവനി വാഴ്‌വു കിനാവു കഷ്ടം!

സ്വാഗതം കുഞ്ഞിക്കാറ്റെ
പൊന്നിളം കാറ്റെ നിന്റെ
ആഗമം പ്രതീക്ഷിച്ചു
തന്നെ ഞാന്‍ ഇരിയ്ക്കുന്നു
വന്നിടാം അകത്തേയ്ക്കു
സംശയം വേണ്ട നല്ല
സന്ദേശം എന്തൊക്കെയോ
കൊണ്ടു വന്നിട്ടുണ്ടാകാം
ചന്ദനക്കുന്നില്‍ നിന്നോ
വന്നിടുന്നതോ സുധ
ശ്രിന്തിയാണല്ലോ ഭവാന്‍
ചിന്തുന്നു പരിമളം
അല്ലെങ്കില്‍ ആരാമങ്ങള്‍
പലതും വാസന്തശ്രീ
ഉല്ലസിച്ചീടുന്നവ
തടവി പോന്നിട്ടുണ്ടാം
നല്ലവരോടു വീണ്ടും
സമ്പര്‍ക്കം പുലര്‍ത്തുന്ന
നല്ലവന്‍ ഭവാനിന്നും
ഞാനറിഞ്ഞിരിയ്ക്കുന്നു
കണ്ടില്ലേ മദ്ദിമാര്‍ഗ്ഗം
നല്ല പത്മാകരങ്ങള്‍
വീണ്ടുമ്പോള്‍ വികസിച്ചു
നില്‍ക്കുന്നു പൂക്കളെല്ലാം
സുന്ദര നളിനങ്ങള്‍
കുണുങ്ങി ചാഞ്ചാടുന്ന-
തെങ്ങിനെയെന്നു ഭവാന്‍
ഒന്നു വര്‍ണ്ണിച്ചീടാമോ?
പറക്കും മധുപങ്ങള്‍-
ക്കിരയേകുവാനായി
തുറന്ന ഭണ്ഢാരങ്ങ-
ളവയില്‍ കാണുന്നില്ലേ
ഇരമ്പി പാടിപ്പാടി
പാറയില്‍ തട്ടിത്തട്ടി
ഒഴുകും സ്രവന്തിക-
ളങ്ങയെ കണ്ട നേരം
എങ്ങിനെ സല്‍ക്കാരങ്ങള്‍
നല്‍കിയെന്നതും ഭവാന്‍
ഭംഗിയായ് പറഞ്ഞെന്നെ
ഒന്നു കേള്‍പ്പിയ്ക്കില്ലയോ
സഹ്യന്റെ സാനുക്കളില്‍
പ്രകൃതീശ്വരിയേറ്റും
ലോഹ്യമായി നിലകൊള്ളും
രംഗമിപ്പോഴും കാണ്മാന്‍
എത്ര ഞാനാശിയ്ക്കുന്നു
കുഞ്ഞിളം കാറ്റെ നിന്നോ-
ടൊത്തു ഞാന്‍ വരട്ടെയോ
കൊണ്ടുപോകുമോയെന്നെ..

ആര്‍ദ്രമീ ധനുമാസ രാവുകളിലോന്നില്‍
ആതിര വരും പോകുമല്ലേ സഖീ . . .
ഞാനീ ജനലഴി പിടിച്ചൊട്ടു നില്‍ക്കട്ടെ
നീയെന്നണിയത്തു തന്നെ നില്‍ക്കൂ
ഈ പഴങ്കൂടൊരു ചുമയ്ക്കടി ഇടറി വീഴാം

വ്രണിതമാം കണ്൦തില് ഇന്ന് നോവിത്തിരി കുറവുണ്ട്
വളരെ നാള്‍ കൂടി ഞാന്‍ നേരിയ നിലാവിന്റെ,
പിന്നെ അനന്തതയില്‍ അലിയും ഇരുള്‍ നീലിമയില്‍
എന്നോ പഴകിയൊരോര്‍മ്മകള്‍ മാതിരി
നിന്നു വിറക്കുമീ ഏകാന്ത താരകളെ
ഇങ്ങോട്ട് കാണട്ടെ നീ തൊട്ടു നില്‍ക്കൂ

ആതിര വരും നേരം ഒരുമിച്ച് കൈകള്‍ കോര്‍ത്ത്‌
എതിരെല്‍ക്കണം നമുക്കിക്കുറി
വരും കൊല്ലമാരെന്നും എന്തെന്നുമാര്‍ക്കറിയാം . . .

എന്ത് , നിന്‍ മിഴിയിണ തുളുമ്പുന്നുവോ സഖീ . . .
ചന്തം നിറക്കുകീ ശിഷ്ട ദിനങ്ങളില്‍
മിഴിനീര്‍ ചവര്‍പ്പ് പെടാതീ
മധുപാത്രം അടിയോളം മോന്തുക
നേര്‍ത്ത നിലാവിന്റെ അടിയില്‍ തെളിയുമിരുള്‍ നോക്ക്
ഇരുളിന്റെ മറകളിലെ ഓര്‍മ്മകളെടുക്കുക
ഇവിടെ എന്തോര്‍മ്മകളെന്നോ . . .

നിറുകയിലിരുട്ടെന്തി പാറാവ്‌ നില്‍ക്കുമീ
തെരുവ് വിളക്കുകള്‍ക്കപ്പുറം
പധിതമാം ബോധത്തിനപ്പുറം
ഓര്‍മ്മകള്‍ ഒന്നും ഇല്ലെന്നോ ഒന്നുമില്ലെന്നോ . . .

പല നിറം കാച്ചിയ വളകള്‍ അണിഞ്ഞും അഴിച്ചും
പല മുഖം കൊണ്ട് നാം തമ്മില്‍ എതിരേറ്റും
എന്തും പരസ്പരം മോഹിച്ചും
പതിറ്റാണ്ടുകള്‍ നീണ്ടോരീ
അറിയാത്ത വഴികളില്‍ എത്ര കൊഴുത്ത
ചവര്‍പ്പ് കുടിച്ചു വറ്റിച്ചു നാം
ഇത്തിരി ശാന്തി തന്‍ ശര്‍ക്കര നുണയുവാന്‍
ഓര്‍മ്മകളുണ്ടായിരിക്കണം
ഒക്കെയും വഴിയോര കാഴ്ചകളായി
പിറകിലേക്കോടി മറഞ്ഞിരിക്കാം
പാതിയിലേറെ കടന്നുവല്ലോ വഴി
പാതിയിലേറെ കടന്നുവല്ലോ വഴി . . .

ഏതോ പുഴയുടെ കളകളത്തില്‍
ഏതോ മലമുടി പോക്കുവെയിലില്‍
ഏതോ നിശീഥത്തിന്‍ തേക്ക് പാട്ടില്‍
ഏതോ വിജനമാം വഴി വക്കില്‍ നിഴലുകള്‍
നീങ്ങുമൊരു താന്തമാം അന്തിയില്‍
പടവുകളായി കിഴക്കേറെ ഉയര്‍ന്നു പോയി
കടു നീല വിണ്ണില്‍ അലിഞ്ഞുപോം മലകളില്‍

പുളയും കുരുത്തോല തെളിയുന്ന പന്തങ്ങള്‍
വിളയുന്ന മേളങ്ങള്‍ ഉറയുന്ന രാവുകളില്‍
എങ്ങാനോരൂഞ്ഞാല്‍ പാട്ട് ഉയരുന്നുവോ സഖീഎങ്ങാനോരൂഞ്ഞാല്‍ പാട്ട് ഉയരുന്നുവോ . . .
ഒന്നുമില്ലെന്നോ . . . ഒന്നുമില്ലെന്നോ . . .

ഓര്‍മ്മകള്‍ തിളങ്ങാതെ മധുരങ്ങള്‍ പാടാതെ
പാതിരകള്‍ ഇളകാതെ അറിയാതെ
ആര്‍ദ്രയാം ആര്‍ദ്ര വരുമെന്നോ സഖീ
അര്‍ദ്രയാം ആര്‍ദ്ര വരുമെന്നോ സഖീ . . .

ഏതാണ്ടൊരോര്‍മ്മ വരുന്നുവോ
ഓര്‍ത്താലും ഓര്‍ക്കാതിരുന്നാലും
ആതിര എത്തും കടന്നുപോയീ വഴി
നാമീ ജനലിലൂടെതിരെല്‍ക്കും
ഇപ്പഴയോരോര്‍മ്മകള്‍ ഒഴിഞ്ഞ താളം
തളര്‍ന്നൊട്ടു വിറയാര്‍ന്ന കൈകളിലേന്തി
അതിലൊറ്റ മിഴിനീര്‍ പതിക്കാതെ മനമിടറാതെ . . .

കാലമിനിയുമുരുളും വിഷു വരും
വര്‍ഷം വരും തിരുവോണം വരും
പിന്നെയോരോ തളിരിനും പൂ വരും കായ് വരും
അപ്പോളാരെന്നും എന്തെന്നും ആര്‍ക്കറിയാം
നമുക്കിപ്പോഴീ ആര്‍ദ്രയെ ശാന്തരായി
സൗമ്യരായി എതിരേല്‍ക്കാം
വരിക സഖീ അരികത്തു ചേര്‍ന്ന് നില്‍ക്കൂ . . .
പഴയൊരു മന്ത്രം സ്മരിക്കാം
അന്യോന്യം ഊന്നുവടികളായി നില്‍ക്കാം
ഹാ സഫലമീ യാത്ര
ഹാ സഫലമീ യാത്ര . . . ! ! !

അരികില്‍ നീ ഉണ്ടായിരുന്നെങ്കിലെന്നു ഞാന്‍.. ഒരു മാത്ര വെറുതെ നിനച്ചുപോയി..
ഒരു മാത്ര വെറുതെ നിനച്ചു പോയി..
അരികില്‍ നീ ഉണ്ടായിരുന്നെങ്കിലെന്നു ഞാന്‍.. ഒരു മാത്ര വെറുതെ നിനച്ചുപോയി..
ഒരു മാത്ര വെറുതെ നിനച്ചു പോയി..

രാത്രിമഴ പെയ്തു തോര്‍ന്ന നേരം..
രാത്രിമഴ പെയ്തു തോര്‍ന്ന നേരം.. കുളിര്‍ കാറ്റില്‍ ഇലച്ചാര്‍ത്തുലഞ്ഞ നേരം..
ഇറ്റിറ്റു വീഴും നീര്‍ത്തുള്ളിതന്‍ സംഗീതം ഹൃദ്തന്ത്രികളില്‍ പടര്‍ന്ന നേരം..
കാതരയായൊരു പക്ഷിയെന്‍ ജാലക വാതിലിന്‍ ചാരെ ചിലച്ച നേരം..
വാതിലിന്‍ ചാരെ ചിലച്ച നേരം.. ഒരു മാത്ര വെറുതെ നിനച്ചു പോയി..

അരികില്‍ നീ ഉണ്ടായിരുന്നെങ്കിലെന്നു ഞാന്‍.. ഒരു മാത്ര വെറുതെ നിനച്ചുപോയി..
ഒരു മാത്ര വെറുതെ നിനച്ചു പോയി..

മുറ്റത്ത്‌ ഞാന്‍ നട്ട ചമ്പക തൈയിലെ ആദ്യത്തെ മൊട്ടു വിരിഞ്ഞ നാളില്‍..
സ്നിഗ്ദ്ധമാം ആരുടെയോ മുടിചാര്‍ത്തിലെന്‍ മുഗ്ദ്ധ സങ്കല്‍പം തലോടി നില്ക്കെ..
ഏതോ പുരാതന പ്രേമ കഥയിലെ ഗീതികളെന്നില്‍ ചിറകടിക്കെ..
ഗീതികളെന്നില്‍ ചിറകടിക്കെ.. ഒരു മാത്ര വെറുതെ നിനച്ചു പോയി..

അരികില്‍ നീ ഉണ്ടായിരുന്നെങ്കിലെന്നു ഞാന്‍.. ഒരു മാത്ര വെറുതെ നിനച്ചുപോയി..
ഒരു മാത്ര വെറുതെ നിനച്ചു പോയി..
അരികില്‍ നീ ഉണ്ടായിരുന്നെങ്കിലെന്നു ഞാന്‍.. ഒരു മാത്ര വെറുതെ നിനച്ചുപോയി..
ഒരു മാത്ര വെറുതെ നിനച്ചു പോയി..

നിലയ്ക്കാത്ത മഴക്കോളില്‍ തകര്‍ന്നു വീഴും
കിടപ്പാടം പുതുക്കുവാന്‍ പണം കാണാതെ
വിയര്‍ക്കുന്ന മുഖം തോര്‍ത്തി ഇരിയ്ക്കും നീയാള്‍
കരക്കാര്‍ക്കായി പുതുനെല്ല് വിതയ്ക്കും കൈകള്‍
(2)

വിശപ്പിന്റെ വിളിയ്ക്കു കാതടച്ചു പൊത്തി
വിളഞ്ഞീടാ വയല്‍ നോക്കി വിളര്‍ത്തു നില്‍പ്പൂ

നിനയ്ക്കാത്ത കൊടുംങ്കാറ്റില്‍ അടിഞ്ഞു പോയാല്‍
ഉറയ്ക്കാത്ത പുതുനെല്ല് പതിരായ് തീരും
(2)

മലമൂര്‍ത്തി കനിഞ്ഞെന്റെ വിളകാക്കേണം
പഴുക്കുമ്പൊള്‍ പറനെല്ല് നടയ്ക്കല്‍ വെയ്ക്കാം

വെളിച്ചപ്പാടുറഞ്ഞന്ന് പറഞ്ഞപോലെ
കുരുതിയ്ക്ക് കരുക്കള്‍ ഞാന്‍ എടുത്തു വെയ്ക്കാം
ചതിയ്ക്കല്ലേ മിന്നുമാല പണയം വെച്ച്
വിതയ്ക്കുള്ള വിത്തുനേടി ചാഴി ബാധിച്ചാല്‍
എനിയ്ക്കില്ല നയാപൈസ കടം വീട്ടാനായ്
ഉറക്കില്ല അവളെന്നെ വഴക്കായ് പിന്നെ

നിലയ്ക്കാത്ത മഴക്കോളില്‍ തകര്‍ന്നു വീഴും
കിടപ്പാടം പുതുക്കുവാന്‍ പണം കാണാതെ
വിയര്‍ക്കുന്ന മുഖം തോര്‍ത്തി ഇരിയ്ക്കും നീയാള്‍
കരക്കാര്‍ക്കായി പുതുനെല്ല് വിതയ്ക്കും കൈകള്‍

ഉടയോരെ നെടുനാളായ് വിയര്‍പ്പൊഴുക്കി
പണിയുന്നീ കരിമണ്ണിലിരുട്ടുവോളം
ഉടുമുണ്ട് ബാക്കിയത്രെ കിടാങ്ങള്‍ക്കായി
പുതിയകുപ്പായമേകാന്‍ വരുന്നു ചിങ്ങം
(2)

കൊടുത്തുവാക്കവര്‍ക്കു ഞാന്‍ കഴിഞ്ഞകൊല്ലം
മുടക്കാതെയുടുപ്പുകള്‍ അടുത്തകൊല്ലം
(2)
വിതക്കാലം പലര്‍ക്കായി പണി ചെയ്യാതെ
പനിച്ചങ്ങു കിടന്നു പോയ് ക്ഷമിയ്ക്കൂ ദേവാ
(2)

കിഴക്കുന്നു മുഞ്ഞപാത വരുന്നു കേള്‍വി
ഇതാ ഞാറു കൊതുമ്പായി രക്ഷപെട്ടേയ്ക്കാം

അടവെച്ചു വിരിയിച്ച പതിനാലെണ്ണം
പകുതിയും പരുന്തിന്റെ പിടിയിലായി
(2)

എരുത്തിലെ പശുക്കുട്ടി കുളമ്പു കേടാല്‍
ഇടക്കിടെ കിടപ്പായി തളര്‍ന്നു ഞാനും
(2)

വലയ്ക്കല്ലെ എനിയ്ക്കിനി കരുത്തു പോരാ
നിലയ്ക്കാത്ത ചുമക്കിനി മരുന്നും ചേരാ
(2)

നിലയ്ക്കാത്ത മഴക്കോളില്‍ തകര്‍ന്നു വീഴും
കിടപ്പാടം പുതുക്കുവാന്‍ പണം കാണാതെ
വിയര്‍ക്കുന്ന മുഖം തോര്‍ത്തി ഇരിയ്ക്കും നീയാള്‍
കരക്കാര്‍ക്കായി പുതുനെല്ല് വിതയ്ക്കും കൈകള്‍

നീളമേറുന്നു ചൂടും നിതരാം ദിനങ്ങള്‍ക്ക്
ചൂളയില്‍ നിന്നെന്നപോലടിക്കും പൊടിക്കാറ്റില്‍
നീരി വേര്‍ത്തിമതാണു കാണുകയാവാം ഭദ്രേ
നീ പകല്‍ക്കിനാവ് പൂഞ്ചോലകള്‍ വനങ്ങളും
അതു നല്ലത് പക്ഷെ വിഹരിപ്പിതീ വെയിലില്‍
പുതു വേട്ടാളന്‍ കുഞ്ഞുപോലെയെന്‍ കുട്ടിക്കാലം
വാടതെയുണ്ടെന്നുള്ളില്‍ പണ്ടുകാലത്തിന്‍ നീണ്ട
ചൂടാണ്ട മാസങ്ങളില്‍ പൂവിട്ടൊരുല്ലാസങ്ങള്‍!

കൂട്ടുകാരോടും കൂടിപ്പാഞ്ഞെത്തിപ്പെറുക്കുന്ന
നാട്ടുമാമ്പഴങ്ങള്‍തന്‍ ഭിന്നഭിന്നമാം സ്വാദും
വയലിന്‍ കച്ചിപ്പുകമണവും സ്വര്‍ഗ്ഗത്തിലേക്കുയരും
വെണ്മുത്തപ്പത്താടിതന്‍ ചാഞ്ചാട്ടവും
കശുവണ്ടിതന്‍ കൊച്ചുകൊമാളിച്ചിരിയും
കണ്‍മഷി ചിന്നിയ കുന്നിമണിതന്‍ മന്ദാക്ഷവും

കടലിന്‍ മാറത്തു നിന്നുയരും കാറ്റില്‍
തെങ്ങിന്‍മടലില്‍ പച്ചോലകള്‍ കല്ലോലമിളക്കുമ്പോള്‍
വെട്ടിയ കുളങ്ങള്‍തന്‍ പഞ്ചാരമണല്‍ത്തിട്ടില്‍
വെട്ടവും നിഴലും ചേര്‍ന്നിയലും നൃത്തങ്ങളും
ഞാനനുഭാവിക്കയാണോര്‍മ്മയില്‍ ചുടുവെയിലില്‍
സാനന്ദം കളിചാര്‍ക്കും തൊഴര്‍തന്‍ ഘോഷങ്ങളും
തേക്കുകാരുടെ പാട്ടും അമ്മമാരുടെ നേരംപോക്കും
ആ നാടാന്‍ ചക്കിന്‍ സ്‌നിഗ്ദ്ധമാം ഞരക്കവും!

ഹാ, വെളിച്ചത്തിന്നോമന്മകളെ
കണിക്കൊന്നപ്പൂവണിപ്പോന്മേടമെ
നല്ലനദ്ധ്യായത്തിന്റെ ദേവതേ
സുരോഷ്ണത്തെത്തൂനിഴലഴികളില്‍
കേവലം തടവില്‍ച്ചെര്‍ത്തുഗ്രവേനലിനെയും
എന്റെയീ മലനാട്ടില്‍ ഉത്സവക്കൊടിക്കീഴില്‍
ചെണ്ടാകൊട്ടിക്കും നിന്റെ ചാതുര്യമേന്തോതേണ്ടു?

മഴയെപ്പുകഴ്ത്തട്ടെ മണ്ടൂകം
മാവിന്‍ ചുനമണക്കും മേടത്തിന്റെ മടിയില്‍പ്പിറന്ന ഞാന്‍
സ്വര്‍ഗ്ഗവാതില്‍ പക്ഷിയോടോപ്പമേ വാഴ്ത്തിപ്പാടും
മുദ്ഗളം മലനാടു വേനലിന്നപദാനം

പിന്നെയുമൊന്നുണ്ടു
പണ്ടൊരു വെനലിലച്ഛന്‍ കണ്ണടച്ചെന്‍വീടെല്ലാം
പകലുമിരുണ്ടപ്പോള്‍
വന്നു ഞാന്‍ ഭദ്രേ
കണികാണാത്ത കൌമാരത്തിന്‍
ഖിന്നതയോടെ വിഷുനാളില്‍ നിന്‍തറവാട്ടില്‍

അപ്പുറത്തുത്സാഹത്തിലാണുനിന്നേട്ടന്‍ ഞാനോ
നിഷ്ഫലമെന്തോ വായിച്ചുമ്മറത്തിരിക്കവേ
മിണ്ടാതെയാരോ വന്നെന്‍ കണ്മിഴിപ്പൊത്തിക്കണി
കണ്ടാലുമെന്നോതി
ഞാന്‍ പകച്ചു നോക്കുന്നേരം
എന്തൊരത്ഭുതം കൊന്നപ്പൂങ്കുല വാരിച്ചാര്‍ത്തി
സുന്ദരമന്ദസ്മിതം തൂകി നില്ക്കുന്നു നീയെന്‍ മുന്നില്‍

ലോലമായ് വിളര്‍ത്ത ഒന്നുമറിയാത്തൊരു
കുരുത്തോല പോലെഴും പെണ്ണിന്നിത്ത്രമേല്‍
കുറുമ്പെന്നോ
''പരിഹാസമോ കൊള്ളാം''
എന്ന് ഞാന്‍ ചോദിക്കെ അപ്പരിതാപത്തിന്നാഴം
പെട്ടന്നു മനസ്സിലായ്

ബാഷ്പ്പസങ്കുലമായ കണ്‍കളോട് ''അയ്യോ മാപ്പെ''
ന്നപ്പരിമൃദുപാണി നീയെന്റെ കൈയില്‍ ചെര്‍ക്കെ
ആ വിഷുക്കണി കണ്ടും
കൈനീട്ടം മേടിച്ചുമെന്‍ ജീവിതം
മുന്‍കാണാത്ത ഭാഗ്യത്തെയല്ലോ നേടി !

തേനാളും കനിയൊന്നും തിരിഞ്ഞു നോക്കിടാതെ
ഞാനാകും പുളിങ്ങയെയെങ്ങനെ കാമിച്ചു നീ ?
പിന്നീടു ദുഖത്തിന്റെ വരിഷങ്ങളും മൗഡ്യം ചിന്നിടും
പല മഞ്ഞുകാലവും കടന്നു നാം
പിരിയാതെന്നേക്കുമായ് കൈ പിടിക്കവേ
നിന്റെ ചിരിയാല്‍ വിഷുക്കണിയായിതെന്നുമെന്‍ വീട്ടില്‍

ഇങ്ങകായിലും
കായിട്ടുല്ലസിക്കുമീത്തൊടിയിങ്കലും
തൊഴുത്തിലും തുളസിത്തറയിലും
പതിവായ് തവ നാളം ദ്യോതിക്കേ
മമയത്‌നം പതിരായ്ത്തീരാറില്ലീപ്പുഞ്ചനെല്‍ പാടത്തിലും

കീഴടക്കുന്നുപോലും മനുജന്‍ പ്രകൃതിയെ
കീഴടക്കാതെ സ്വയം കീഴടങ്ങാതെ
അവളെ സ്‌നേഹത്തിനാല്‍ സേവിച്ചു വശയാക്കി
അരിയ സഖിയാക്കി വരിച്ചു പാലിക്കുകില്‍
നാം ഭുജിക്കില്ലേ നിത്യമാ വരദയോടൊത്തു
ദാമ്പത്യസുഖം പോലെ കായ്മുറ്റുമൊരു സുഖം?
ഒന്നുതാനിനി മോഹം കണിവെള്ളരിക്കപോല്‍
നിന്നുടെ മടിത്തട്ടില്‍ തങ്ങുമീ മണിക്കുട്ടന്‍

ഏതു ധൂസര സങ്കല്‍പ്പങ്ങളില്‍ വളര്‍ന്നാലും
ഏതു യന്ത്രവല്‍ക്കൃതലോകത്തില്‍ പുലര്‍ന്നാലും
മനസ്സിലുണ്ടാവട്ടെ ഗ്രാമത്തിന്‍ വെളിച്ചവും
മണവും മമതയും ഇത്തിരി കൊന്നപ്പൂവും

മനസ്സിലുണ്ടാവട്ടെ ഗ്രാമത്തിന്‍ വെളിച്ചവും
മണവും മമതയും ഇത്തിരി കൊന്നപ്പൂവും

ഗുരുവായൂരില്‍ വന്നു ഞാന്‍ 
ഗോപകുമാരനെ കണ്ടു ഞാന്‍ 
എന്‍ അമ്മയെവിടെ കേഴുന്നു ഞാന്‍
ഉണ്ണിയാം നീയുമെന്‍ കണ്ണുനീര്‍ കണ്ടീല..

ഓടി വന്നെന്നും ഉമ്മ തരാന്‍
ഈണമായെന്നും പാടിയുറക്കാന്‍
എനിക്കും വേണമെന്‍ അമ്മയെ കാണണം
എല്ലാ ദുഃഖവും ചൊല്ലിടണം

അമ്മതന്‍ സ്നേഹം അകന്നുവെന്നാല്‍
അവതാരമേ നീയും വിതുമ്പി നില്‍ക്കും
ഈരേഴു ലോകവും കണ്ടതല്ലേ
നീ, കാണാത്തതെന്തേ എന്‍
അമ്മയെ തേടുന്ന നോവുമാത്രം..

മാവുണ്ട് പ്ലാവുണ്ട് മണമുള്ള പൂവുണ്ട്
മലയുണ്ട് മരതകപ്പച്ചയുണ്ട്
പുഴയുണ്ട് പൂങ്കുയില്‍ പാട്ടുമുണ്ട്
കുലവാഴയൊന്നില്‍ പൂവാലന്‍ അണ്ണാന്‍
കൊത്തിപ്പകുത്തൊരു പഴമുണ്ട്
പണ്ടത്തെ കാവുണ്ട് കാവടിക്കോലമുണ്ട്...

പുന്നെല്ലു പൂത്തൊരു പാടമുണ്ടവിടെ
കൊയ്ത്തുണ്ട് കാവല്‍ മാടമുണ്ട്‌
ഞാറ്റുവേലക്കു പാടുന്ന പാട്ടുമുണ്ട്
ചിതറിയ നെന്‍മണി ചിക്കിപ്പെറുക്കുവാന്‍
കൂട്ടമായെത്തിയ പ്രാവുണ്ട് കിളിയുണ്ട് തത്തയുണ്ട്
മലവേടനമ്പുമായ് നില്‍ക്കുന്നുണ്ടവിടെ
വലയില്‍ കുരുങ്ങിയ ചിറുമുണ്ട്...

മഴയുണ്ട് മഞ്ഞുണ്ട് മാരിവില്‍ കൂടുണ്ട്
മുളയോല പാവുണ്ട് പനയോല കുടയുണ്ട്
ചോരുന്ന തെങ്ങോല കുടിലുമുണ്ടവിടെ
ചിതറിയ കളിമണ്‍ കുടവുമുണ്ട്
ചായ്പ്പിലെ പൂഴിമണ്‍ ചുമരിന്നരികിലായ്
പുകയുവാന്‍ വെമ്പുന്ന വിറകടുപ്പും
വിശപ്പിനാല്‍ വാവിടും കുഞ്ഞുമുണ്ടവിടെ
കൂട്ടമായ് വിളയുന്ന ദുഃഖമുണ്ട്...

കള്ളുമുണ്ട്... അന്തി കള്ളുമുണ്ട്
മുളകിട്ടരച്ചങ്ങു വറ്റിച്ചെടുത്ത വരാലുമുണ്ട്
ഞണ്ടുണ്ട് മുയലുണ്ടെരിയുന്ന മുളകുണ്ട് കപ്പയുണ്ട്
കാശിനായ് കീശയില്‍ പണയപ്പെടുത്തുവാന്‍
പണ്ടമുണ്ട്, പൊട്ടിച്ചെടുത്തൊരു
താലിയുണ്ട് കെട്ടു താലിയുണ്ട്
ശരറാന്തലെരിയുന്ന കുടിലിനുള്ളില്‍
പൊട്ടിക്കരയുന്ന പെണ്ണുമുണ്ടവിടെ
ചിന്നിച്ചിതറുന്ന മോഹമുണ്ട്
എന്നാലുമൊരുപെണ്ണ് കൂടെയുണ്ട്
കളിയുണ്ട് ചിരിയുണ്ട് പാട്ടുമുണ്ട്...

കവലയുണ്ട്... പൊട്ടുണ്ട് ചാന്തുണ്ട്
കണ്‍മഷിക്കുട്ടുണ്ട് കുപ്പിവള കണ്ണാടി കൂട്ടിലുണ്ട്
കമ്മലുണ്ട് മാലയുണ്ട് പച്ചനിറമുള്ള റിബ്ബണുണ്ട്
പന്തുണ്ട് പടമുണ്ട് പേനയുണ്ട്
പേര്‍ഷ്യായിലുള്ളൊരു സന്‍റുമുണ്ട്
പേരച്ചം പഴമുണ്ട് കുപ്പായമുണ്ട്
പാവാടയുണ്ട് മേലാടയുണ്ട് നിക്കറുണ്ട് വള്ളി നിക്കറുണ്ട്...

കുട്ടയും വട്ടിയും തവിയുമുണ്ട് ചിരട്ടത്തവിയുമുണ്ട്
അമ്മിയുണ്ടുരലുണ്ട് കുഴവിയുണ്ട്
ചിരവിയും ചിമ്മിനി വിളക്കുമുണ്ട്
കടലയുണ്ട് കുപ്പിയുണ്ട് പുളിപ്പുള്ള
പഞ്ചാര മിട്ടായിയുണ്ടതില്‍
കൊതിയോടെ നോക്കുന്ന നിങ്ങളുണ്ട്
അരിയുണ്ടയുണ്ട് പൊരിയുണ്ടയുണ്ട്
അവിലുമുണ്ടടയുമുണ്ടൊന്നു നുണയുവാന്‍
രുചിയുള്ള നാരങ്ങ മിഠായിയുണ്ട്...

കാളയുണ്ട്... കാള വണ്ടിയുണ്ട്
കൈവണ്ടിയുണ്ട് റിക്ഷയുണ്ട്
കാല്‍നടപ്പാതയില്‍ ചുമടുതാങ്ങുന്നൊരു
കല്‍ത്തൂണുമുണ്ട് കല്‍മണ്ഡപമുണ്ട്
കളിയോടമുണ്ട് കടത്തുമുണ്ട്
ആള്‍ക്കൂട്ട നടുവിലൂടോടി അടുക്കുന്ന
ഇമ്പാലയുണ്ട് അംബാസിഡറുണ്ട്...

കമ്പോണ്ടറുണ്ട്... ഡാക്കിട്ടറുണ്ട്
വ്യാധിക്കു വെള്ള ഗുളികയുണ്ട്
ചന്തിക്കൊരു കുത്തുണ്ട്
കൂട്ട നിലവിളി കേള്‍ക്കറുണ്ട്
ഒടിവുണ്ട് ചതവുണ്ട് വൈദ്യരുണ്ട്
വിഷം തീണ്ടിയാലൊരു മൂസതുണ്ട്
നാഗ ശാപമകന്നിടാന്‍ പുള്ളുവന്‍ പാട്ടുമുണ്ട്
കൊക്കുണ്ട് കുളമുണ്ട് തവളയുണ്ട്
നീക്കാളനും പിന്നെ നീക്കോലിയും
മാനത്തുകണ്ണി മീന്‍ കൂട്ടമുണ്ട്
മാളമുണ്ടവിടെ പതുങ്ങുന്ന പാമ്പുമുണ്ട്
കൊറ്റിയുണ്ടവിടെ കീരിയുണ്ട്
കൂരിരുള്‍ നേരമാ കണ്ണും മിഴിച്ചങ്ങു
ചില്ലമേല്‍ നില്‍ക്കുന്ന മൂങ്ങയുണ്ട്

ചിത്ര ശലഭമുണ്ട്.... 
വര്‍ണ്ണം വിതറുന്ന പൂക്കളുണ്ട്
മധുതേടിയലയുന്ന വണ്ടുമുണ്ട്
ചിങ്ങമാസത്തിലാ തിരുവോണ നാളില്‍
മുറ്റം നിറയുന്ന പൂക്കളമുണ്ട്
കൈകൊട്ടി കളിയുണ്ട് കണ്‍പൊത്തി കളിയുണ്ട്
കബടീം കുട്ടീം കോലുമുണ്ട്
പുലികളിയോടൊത്തു മാവേലി മന്നന്‍
നാടുകാണുന്നൊരു ചേലുമുണ്ട്
ഊഞ്ഞാലുമുണ്ട് ഉത്സവനാടിന്‍ ലഹരിയുണ്ട്

മാടനുണ്ട്.... മറുതയുണ്ട്
ചോര കുടിക്കുന്ന യക്ഷിയുണ്ട്
ഭൂതവും പ്രേതവും കൂട്ടിനുണ്ട്
പോക്കനും മാക്കനും പൂച്ചാണ്ടിയും
പിന്നെ മന്ത്രക്കളത്തില്‍ മുടിയഴിച്ചാടുന്ന ബാധയുണ്ട്
ചത്തുകിടക്കുന്ന കോഴിക്കു
ചിറകടിച്ചുയരുവാന്‍ ചൊല്ലുന്ന മന്ത്രമുണ്ട്
തന്ത്രമുണ്ട്, മന്ത്രിച്ചു കെട്ടുവാന്‍
ഭീതിയകറ്റുന്ന രക്ഷയുണ്ട്
ചുടലപ്പറമ്പിലെ ചാത്തന്നു നല്‍കുവാന്‍
ചൂടുള്ള നാടന്‍ പട്ടയുണ്ടവിടെ
പിടയുന്ന നെഞ്ചകത്തന്ധത
നീറുന്ന ഹൃദയമുണ്ട്...

എല്ലാരും എല്ലാരും എവിടെയുണ്ട്
കാലമാം യവനികക്കുള്ളിലുണ്ട്

മറക്കരുത് മക്കളെ....
ഞങ്ങള്‍ തന്‍ നെഞ്ചത്തിലൂന്നി നിങ്ങള്‍
കാലപ്പടവുകളേറി നിങ്ങള്‍
കൊതിയോടെ കാത്തിരിപ്പൂ ഞങ്ങള്‍
നിങ്ങളൊരുനോക്കു കണ്ടുവോ
വേരറ്റു വാടിത്തളര്‍ന്നു ഞങ്ങള്‍

മൊഴി മറന്നുവോ മിഴിതളര്‍ന്ന മുകിലേ

കണ്‍ നിറഞ്ഞുവോ കരയാന്‍ മറന്ന പൂവേ

വര്‍ഷം വിതുമ്പി നിന്നതും

രാക്കിളി പാടാന്‍ മറന്നതും

ഇത്തിരി നേരം നിന്നരികില്‍ വന്നു

തെന്നല്‍ മുകം പറഞ്ഞതും

ഒത്തിരി നോവാല്‍ നീറും മനസ്സിനൊരിത്തിരി

മഞ്ഞിന്‍ കുളിരേകുവാനോ...

ഹിന്ധുക്കളെ... 
ക്രിസ്തീയരെ..... 
ഇസ്ലാമിന്‍ മക്കളെ.....
ഭാരതം നമ്മുടെതല്ലെ..
എന്നും നമ്മളൊന്നല്ലെ...
Indian എന്ന പേരു കേട്ടാല്‍
പുളകിതരാകില്ലെ...?

കര്‍ത്താവു പറഞ്ഞതും സ്നേഹിക്കാനല്ലേ...
ഖുറാനില്‍ പഠിച്ചതും സ്നേഹമെന്നല്ലേ...
അദ്വൈതമെന്നാലെല്ലാമൊന്നാണെന്നല്ലേ....

ഹിന്ദു.....

അമ്മയും ഉമ്മയും മമ്മിയുമെല്ലാര്‍ക്കുമൊന്നല്ലേ...
നമ്മള്‍ ഭാരത മാതാവിന്‍ മക്കളല്ലേ.....
ഭാരതം നമ്മുടെതല്ലേ...
എന്നും നമ്മളൊന്നല്ലേ...

ഹിന്ദു....

വാളെടുക്കുവിന്‍,
ദൂരെ വലിച്ചെറിയുവിന്‍...
കൈകൊടുക്കുവിന്‍,
ഒന്നായ് കോര്‍ത്തിണക്കുവിന്‍...
തമ്മില്‍ തമ്മില്‍ ഹൃദയം നിങ്ങള്‍ പറിച്ചുനള്‍കുവിന്‍....
നമ്മളെന്നും ഒന്നാണൊന്നാണെന്നും സോദരരാണെന്നുറക്കെ ചൊല്ലുവിന്‍...

ഹിന്ദു....

ഒരുമയോടിന്നുനമ്മള്‍ ഉണര്‍ന്നു വെന്നാല്‍...
തോളോടു തോള്‍ചേര്‍ന്നു പൊരുതിയെന്നാല്‍....
പടുത്തുയര്‍ത്താം പുതിയൊരു ഭാരത വിജയ പതാകകള്‍...
പിറന്ന നാടിന്‍ പൈതങ്ങള്‍ നാം, പ്രതിജ്ഞയോടെ ഭാരതമണ്ണിന്‍ മാനം കാത്തീടാം...

ചൊല്ലൂ... ജയ് ഹിന്ദ്... ജയ്.... ഹിന്ദ്... ജയ് ഹിന്ദ്....

വിലകൊടുത്തൊരു ബീജം വാങ്ങി...
വിത്തു ചന്തയില്‍ മുന്തിയ വിലയില്‍...
വടക്കുനിന്നും വണ്ടീല് കേറി..
കിഴക്ക് കാണാകൊടുമുടി താണ്ടി...
വിത്തു നട്ടു, വിളവെടുപ്പിനു
പത്തുമാസം ചുമടുതാങ്ങി...

ചന്തയില്‍ വാങ്ങിയ ചുമടൊന്നൊഴിഞ്ഞു....
പിറന്നു നല്ലൊരു ച്രന്ദകാന്തന്‍..
ചൂണ്ടിനോക്കാന്‍ അച്ഛനെവിടെ...?
അമ്മ പറഞ്ഞങ്ങു ദൂരെ ദൂരെ..
Modern ആണിന്നു ഞാനെന്‍റെ മോനേ...
കാശിനു കാള ചന്തേന്നുകിട്ടി..
കൂട്ടിനു നല്ലൊരു കാളക്കുട്ടി...

കെട്ടു വേണ്ട കച്ചേരി വേണ്ട..
അന്തിക്കൂട്ടിനൊരാളും വേണ്ട...
കുട്ടിക്കൊരപ്പനെ കുപ്പീല് കിട്ടും...

സായിപ്പു വേണോ... സുല്‍ത്താന്‍ വേണോ...
സിക്സറടിക്കും സുമുഖന്‍ വേണോ...?
ഹോളീവുഡ്ഡില്‍, ബോളീവുഡ്ഡില്‍...
സ്റ്റയിലുകാട്ടും സ്റ്റാറുകള്‍ വേണോ...
എന്തുവേണം എങ്ങനെ വേണം...
അപ്പനെ കിട്ടും മുട്ടയ്ക്കുള്ളില്‍
കണ്ടുപിടിത്തം കണ്ടുപിടിത്തം
കുപ്പിക്കുള്ളിലും മായാജാലം..

മണ്ണുകീറി പൊന്നു പറിച്ചു നീ..
വയറുകീറി വിത്തു വിതച്ചൂ...
മനസ്സുകീറി നീ മാംസമെടുത്തൂ
താതനില്ലാ തീയ ലോകം...

അച്ഛനെന്ന നന്‍മയില്ലാതമ്മയെന്ന പുണ്യമെവിടെ...?
മാനിഷാത... മാനിഷാതാ...
മാനിഷാതാ.... മാനവാ....

നോവുടഞ്ഞു വാര്‍ന്നതോ.....
മിഴിമറന്ന നിറകണം....
കനലകന്ന നിഴലുപോല്‍
വിതുമ്പിനിന്ന മൗനമേ...
തണുവകന്നു നില്‍ക്കയോ
തളിരുപൂത്ത തെന്നലെ....

കുഞ്ഞിളം കൈവളരാന്‍, 
കൂട്ടിരുന്ന നെഞ്ചമല്ലെ....
നാവുപിഴ നാള്‍കളന്നു, 
തേന്‍വയമ്പു തന്നതല്ലെ...
അമ്മയെന്നു വിളിച്ചതല്ലെ..
എന്നുമെന്‍റെ ഓമലല്ലെ...

നോവുപാടം കൊയ്തെടുത്തോ
പാട്ടുപാടി പറന്നകന്നോ....?
ഇന്നലെ വിരിഞ്ഞു നീ...
വേരകന്നു വളരുമോ....?
പോയനാള്‍ പാഥേയം നീ...
കൈപിടിച്ചു വളര്‍ന്നതല്ലെ...
അമ്മയെന്ന നാളമില്ല...
കൂരിരുള്‍ ദൂരെ ദൂരെ...
കാത്തുകൊള്‍ക നിന്നെ
പൊന്നേ.....

കണ്ണാരം പൊത്തി കളിക്കാന്‍വരാം...

വെണ്ണയൊരുകവിള്‍ കോരിത്തരാം....

പീലിത്തഴപ്പാവു ചാര്‍ത്തിത്തരാം...

ഗോരോചനക്കുറി വരച്ചുതരാം...

നീലാഞ്ചന രേണു എഴുതിത്തരാം...

രാജമല്ലീ മലര്‍ മാലകോര്‍ക്കാം....

ഓടക്കുഴലൊന്നു നല്‍കിടാം ഞാന്‍..

പങ്കജ മലരൊന്നു പറിച്ചുനല്‍കാം...

തങ്കനൂല്‍ കിങ്ങിണി അരയില്‍ കെട്ടാം...

നീലപട്ടാമ്പരം ഞൊറിഞ്ഞുടുക്കാം...

നന്‍മണി നൂപുരചിലങ്ക ചാര്‍ത്താം...

ഉണ്ണികളൊത്തു കളിക്കാന്‍ വിടാം....

പുള്ളിക്കറുപ്പൊന്നു തൊട്ടിടാം ഞാന്‍... 
നിന്‍റെ വെണ്ണക്കവിള്‍ത്തടം കണ്‍പെടാതെ...

എന്നുണ്ണിക്കണ്ണനുറങ്ങും നേരം 
കണ്ണിന്‍മണിക്കു ഞാന്‍ കൂട്ടിരിക്കാം.....

കണ്ണനെന്തേ വന്നീലാ,
കര്‍ണ്ണാമൃതം നീ പകര്‍ന്നീലാ,
നിന്‍ വേണുഗാനം കേട്ടീലാ...
ഈ, ഗോപീതാപം അറിഞ്ഞീലാ...

കാളിന്ദിയോളങ്ങള്‍ ചൊല്ലിയില്ലേ...?
വൃന്ദാവനക്കുയില്‍ മൂളിയില്ലേ...?
എന്‍, നൊമ്പരവാഹിയാം തെന്നല്‍ നിന്നെ തഴുകില്ലേ...

ഒരുമാത്ര യെന്തേ വന്നീലാ...ഈ,
രാധാഹൃദം നീ അറിഞ്ഞീലാ....

പാവാടക്കാരീ പാട്ടുകാരീ
നീയെന്റെ രാജകുമാരീ 
പാവാടക്കാരീ പാട്ടുകാരീ
നീയെന്റെ രാജകുമാരീ
 
പൂങ്കുയിലിന്റെ കൂട്ടുകാരീ
നീയെന്റെ മാനസ റാണീ
നീയെന്റെ മാനസ റാണീ
പാവാടക്കാരീ പാട്ടുകാരീ

പാടത്തിനക്കരെ നിന്നുമോടീ നീയെൻ
ചാരത്തണയുന്ന നേരം
പാടത്തിനക്കരെ നിന്നുമോടീ നീയെൻ
ചാരത്തണയുന്ന നേരം
 
പാടുന്നു ഞാൻ 
പാടുന്നു ഞാനെന്റെ 
മൺ വീണയിൽ ആരും പാടാത്ത 
മുഹബത്തിൻ ഗാനം
മുഹബത്തിൽ ഗാനം
 
പാവാടക്കാരീ പാട്ടുകാരീ
രാജകുമാരീ
 
പള്ളിയ്ക്കരികിലെ പൂമരച്ചോട്ടിൽ നീ
ഏതോ കിനാവിലലിഞ്ഞുനില്ക്കെ
പള്ളിയ്ക്കരികിലെ പൂമരച്ചോട്ടിൽ നീ
ഏതോ കിനാവിലലിഞ്ഞുനില്ക്കെ
 
പാടുന്നു ഞാൻ പാടുന്നു ഞാൻ
പാടുന്നു ഞാനെന്റെ മുളം തണ്ടിൽ
 ആരും പാടാത്ത മുഹബത്തിൻ ഗാനം
മുഹബത്തിൻ ഗാനം

പാവാടക്കാരീ പാട്ടുകാരീ
നീയെന്റെ രാജകുമാരീ
രാജകുമാരീ

ഏറെ മോന്തിയായിട്ടുള്ളൊരു
മധുരമിടാ ചായയിൽ
പങ്കു ചേരുവാൻ വന്നൊരു
മധുരമുള്ള വേദനേ

ഏറെ മോന്തിയായിട്ടുള്ളൊരു
മധുരമിടാ ചായയിൽ
പങ്കു ചേരുവാൻ വന്നൊരു
മധുരമുള്ള വേദനേ

കാലുമേലെ കാലു കേറ്റി
സോഫയിൽ ഇരുന്ന് നീ
കാലുമേലെ കാലു കേറ്റി
സോഫയിൽ ഇരുന്ന് നീ
മേനിയാകെ കോള് കേറ്റി
ഒരേറുനോട്ടം കൊണ്ടിന്നലെ

ഏറെ മോന്തിയായിട്ടുള്ളൊരു
മധുരമിടാ ചായയിൽ
പങ്കു ചേരുവാൻ വന്നൊരു
മധുരമുള്ള വേദനേ

നോവുചെമ്മരിയാടു മേഞ്ഞ-
ലഞ്ഞുലഞ്ഞ കണ്ണിലേ
നോവുചെമ്മരിയാടു മേഞ്ഞ-
ലഞ്ഞുലഞ്ഞ കണ്ണിലേ
നൂറു പുഞ്ചിരിപ്പൂ വിരിഞ്ഞു-
ണർന്നുലഞ്ഞു കണ്ട്ലേ

മോന്തി തീരും നേരം മുന്നേ
ചായ മോന്തി തീർക്കണം 
മോന്തി തീരും നേരം മുന്നേ
ചായ മോന്തി തീർക്കണം 
അന്റെ നോവുനാട്ടിന്ന് 
കൊണ്ടുവന്ന കമ്പിളി പുതക്കണം
ജോറിലൊന്നുറങ്ങണം 
പൂതി തീർത്തുറങ്ങണം
ജോറിലൊന്നുറങ്ങണം 
പൂതി തീർത്തുറങ്ങണം

നീഹാരം പെയ്തൊരീ 
നീലാമ്പൽ പൂക്കളോ
മാലേയം ചൂടുമീ 
പൂമൂടും സന്ധ്യയോ

വെണ്മതിയേ മുകിലഴകേ 
അരികിൽ ഞാൻ ഈണമാകാം
ഒരു തൂവൽ ചിറകായ് നാം 
അതിലോലം കാറ്റിലാടീ

നിഴൽ വീണ പാതയിൽ 
കൊഴിയുന്നൂ പൂവുകൾ
തിരമായ്ക്കും നോവിൻ 
നഖരേഖകൾ
ഉതിരുന്ന പൂവനം 
ചിരി തൂകി നിൽക്കവേ 
കൈക്കുരുന്നായ് 
നിന്നെ ഇളവേറ്റിടാൻ
ഇതൾനീർത്തും 
പുതിയ പുലർ വേളയിൽ
ഇനി നമ്മൾ ശലഭങ്ങളായ്

വെണ്മതിയേ മുകിലഴകേ 
അരികിൽ ഞാൻ ഈണമാകാം
ഒരു തൂവൽ ചിറകായ് നാം 
അതിലോലം കാറ്റിലാടീ

ഉയിരിന്റെ കൂട്ടിലെ 
നനവാർന്ന തന്ത്രിയിൽ 
മധുരാഗം നീ തൊട്ടുണർത്തിയോ
വെയിലേറ്റു വാടുമെൻ  
കനവിന്റെ പീലികൾ 
കതിരാടീ നീ വന്ന മാത്രയിൽ
പ്രണയാർദ്രം ഈ സാന്ദ്രതീരം 
ഇനി നമ്മൾ നിറസന്ധ്യയായ്

വെണ്മതിയേ മുകിലഴകേ 
അരികിൽ ഞാൻ ഈണമാകാം
ഒരു തൂവൽ ചിറകായ് നാം 
അതിലോലം കാറ്റിലാടീ

സാവരിയാ ഹോ സാവരിയാ
ഗസലായ് നീയിന്നെൻ കനവുകളിൽ

സാവരിയാ നിൻ സാവരിയാ
ഗസലായ് നീയിന്നെൻ കനവുകളിൽ
നിറനിലാവെഴുതുമീ 
നിറമെഴും കവിതയായ്
മഴ മുകിൽ മഷി തൊടും മിഴിയിൽ
മനസ്സിലെ തളിരിലും 
തെളിയുമീ പ്രിയ മുഖം
കുളിരിടും പ്രണയമായ് എന്നിൽ
ഗസലായ് നീയിന്നെൻ കനവുകളിൽ

സാവരിയാ ഹോ സാവരിയാ
ഗസലായ് നീയിന്നെൻ കനവുകളിൽ

കാത്തു കാത്തു കാത്തു നിന്നെ 
രാക്കിനാവിൻ കൂട്ടിനുള്ളിൽ
നീലമേഘ തൂവലായി ഞാനും
നോവുമേഴു ജന്മമായലഞ്ഞ- 
മൗനരാഗമെന്റെ 
നെഞ്ചിലൂർന്ന സ്വപ്നമായി നീയും

മിഴിയിൽ മൊഴിയിൽ 
പൊഴിയും മധുകണം
മലരിൽ മധുരം തിരയുകയായ്
വിലോലമായ് തേടുന്നിതാ
നിശീഥിനീ യാമങ്ങളിൽ
ഗസലായ് നീയിന്നെൻ കനവുകളിൽ

സാവരിയാ ഹോ സാവരിയാ
ഗസലായ് നീയിന്നെൻ കനവുകളിൽ

നോക്കി നോക്കി
നോക്കി നിന്നു
നീ മറന്ന നാളിലന്നു
നീറണിഞ്ഞ പൊൻ കിനാവുമായി
മേഘദൂതുമായി നിന്റെ
കാതിൽ മൂളും പാട്ടിലേതോ
കാറ്റു വന്നു തേൻ
ചൊരിഞ്ഞു നിന്നു

ഉയിരിൻ ചിറകിൽ
അലയും ശിശിരമായ്
ഇനിയീ നിമിഷം അലിയുകയായ്
ഹിന്ദോളമായ് പാടാമിനീ
ഈ യാമിനീ തീരങ്ങളിൽ
ഗസലായ് നീയിന്നെൻ കനവുകളിൽ

സാവരിയാ എൻ സാവരിയാ
ഗസലായ് നീയിന്നെൻ കനവുകളിൽ
നിറനിലാവെഴുതുമീ 
നിറമെഴും കവിതയായ്
മഴ മുകിൽ മഷി തൊടും മിഴിയിൽ
മനസ്സിലെ തളിരിലും 
തെളിയുമീ പ്രിയ മുഖം
കുളിരിടും പ്രണയമായ് എന്നിൽ
ഗസലായ് നീയിന്നെൻ കനവുകളിൽ

മാനം മീതെ പാറിപോകും
വാനമ്പാടീ കണ്ടോ നീ
മേഘച്ചുണ്ടിൽ മുത്താനെത്തും
കൊട്ടാരങ്ങൾ
അങ്ങേലോകം കാണാൻ ചുമ്മാതിങ്ങേ
മൂലേ നിന്നാപ്പോലും
മാനം മുട്ടിത്തട്ടി നിൽക്കും 
മിന്നാരത്തിൽ
പറക്കാം പറന്നിറങ്ങാം
ഈ കളിക്കളം ഒരുക്കാം 
ഒരുമനസ്സായ്
ഒരുങ്ങാം ഒരുങ്ങിയെത്താം
ഈ ഇടക്കയിൽ 
പെരുക്കാം പുതിയ താളം
വാടിപെണ്ണേ വേണ്ടാ നാണം
കൂടെയാടാൻ നീയും പോരു
മിന്നൽചിലമ്പോടേ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ ആടുന്നുണ്ട് കൂടെ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ ആടുന്നുണ്ട് കൂടെ

മാനം മീതെ പാറിപോകും
വാനമ്പാടീ കണ്ടോ നീ
മേഘച്ചുണ്ടിൽ മുത്താനെത്തും
കൊട്ടാരങ്ങൾ
അങ്ങേലോകം കാണാൻ ചുമ്മാതിങ്ങേ
മൂലേ നിന്നാപ്പോലും
മാനം മുട്ടിത്തട്ടി നിൽക്കും 
മിന്നാരത്തിൽ

ആഘോഷം ആനന്ദാഘോഷം
ആറാടാമാവോളം
ആറാടാമാവോളം
ആയത്തിൽ ആകാശത്തേരിൽ
ആവേശം കൊണ്ടാടാം
ആവേശം കൊണ്ടാടാം

ചേരാൻ വാ ചുവടിടയാൻ വാ
ചെറുകുരുവികളായ് വാ 
വന്നേ പൂക്കാലം
നേരാൻ വാ പുതുപുലരികളിൽ
നറുമലരുകളായ് വാ 
തന്നേ തപ്പാലം

ഈ രാവുമായും മുൻപേ 
മനമൊന്നായ് തമ്മിൽ കൂടാൻ
കൂട്ടം തെറ്റാതെന്നും 
ഈ കൂടാരത്തിൽ വാഴാൻ
വന്നേമൊന്നായ് പിന്നെ 
നമ്മൾ വാഴും
മിന്നൽചിലമ്പോടേ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ 
ആടുന്നുണ്ട് കൂടെ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ 
ആടുന്നുണ്ട് കൂടെ

മാനം മീതെ പാറിപോകും
വാനമ്പാടീ കണ്ടോ നീ
മേഘച്ചുണ്ടിൽ മുത്താനെത്തും
കൊട്ടാരങ്ങൾ
അങ്ങേലോകം കാണാൻ ചുമ്മാതിങ്ങേ
മൂലേ നിന്നാപ്പോലും
മാനം മുട്ടിത്തട്ടി നിൽക്കും 
മിന്നാരത്തിൽ
പറക്കാം പറന്നിറങ്ങാം
ഈ കളിക്കളം ഒരുക്കാം 
ഒരുമനസ്സായ്
ഒരുങ്ങാം ഒരുങ്ങിയെത്താം
ഈ ഇടക്കയിൽ 
പെരുക്കാം പുതിയ താളം
വാടിപെണ്ണേ വേണ്ടാ നാണം
വാടാ ചെക്കാ പേടീം വേണ്ടാ 

മിന്നൽചിലമ്പോടേ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ ആടുന്നുണ്ട് കൂടെ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ ആടുന്നുണ്ട് കൂടെ
മിന്നൽചിലമ്പോടേ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ ആടുന്നുണ്ട് കൂടെ
മിന്നൽചിലമ്പോടേ
തകതിത്തെയ് താളമോടെ
വള്ളം കളി ഒന്നായ് നീ ആടുന്നുണ്ട് കൂടെ

എൻ നെഞ്ചിനുള്ളിൽ കൊഞ്ചാനെത്തും 
പഞ്ചാരക്കിളിയേ
ചെറുചുണ്ടിൽ മെല്ലെ 
ചൂളം മൂളിയ ചെമ്മാനക്കുയിലെ
ഒന്നു കാണാനുണ്ടേ മോഹം 
ഒന്നു ചേരാനുണ്ടേ ദൂരം
മഞ്ചുമഞ്ചാടിപ്പൂഞ്ചേലിൽ 
നിന്റെ മിണ്ടാട്ടം

എൻ നെഞ്ചിനുള്ളിൽ കൊഞ്ചാനെത്തും 
പഞ്ചാരക്കിളിയേ
ചെറുചുണ്ടിൽ മെല്ലെ 
ചൂളം മൂളിയ ചെമ്മാനക്കുയിലെ

ഈ കായൽത്തീരം തന്നിൽ 
ചെറുനോട്ടം കൊണ്ടേ നമ്മൾ
ഒന്നു മിണ്ടാതെല്ലാം മിണ്ടിക്കൊണ്ടേ 
തമ്മിൽ കണ്ടപ്പോൾ
മേലേമേലേ മേയും മേഘം 
ഇങ്ങുതാഴെ ചേരും പോലെ
എന്റെയുള്ളിന്നുള്ളിൽ 
തോരാമാരി താളം തന്നൂ നീ
ഒന്നിച്ചീ‍യോർമ്മത്തൂവൽ 
പോലൊളിക്കാനായ്
മോഹിക്കും പോലെയിന്നും 
കൂടെ ഞാനില്ലേ
രാവോരം തോരാ മഞ്ഞിൽ 
കൂടെപോന്നോട്ടേ
അന്നേരം ഞാനീ ചുണ്ടിൽ 
മുത്തം തന്നോട്ടേ
ഈ കാറ്റോടിങ്ങാൻ ചൊല്ലല്ലേ 
സ്നേഹച്ചങ്ങാത്തം

എൻ നെഞ്ചിനുള്ളിൽ കൊഞ്ചാനെത്തും 
പഞ്ചാരക്കിളിയേ
ചെറുചുണ്ടിൽ മെല്ലെ 
ചൂളം മൂളിയ ചെമ്മാനക്കുയിലെ

ഈ ചാറ്റൽ മാരിക്കൂട്ടിൽ 
നീചേരും നേരം നെഞ്ചിൽ
പുതുമിന്നാമിന്നി കണ്ണും ചിമ്മി 
കാവൽ നിന്നില്ലേ
ചെല്ലവാതിൽ ചോട്ടിൽ മിന്നും 
കുഞ്ഞുവേനൽ വെയിൽ പോലെ
ഞാൻ നിന്നെ കാണാൻ 
കണ്ണുംനട്ടേ വന്നേ കുഞ്ഞാറ്റേ
വെണ്ണിലാവെട്ടം വീഴും നേരത്തൊന്നിച്ചീ
കണ്ണിലെ കണ്ണാടിയിൽ കാണാനാശിച്ചേ
ഇന്നലെയെന്നീടൊപ്പം 
നിൽക്കും നേരത്ത്
മേല്ലെ നീ നുള്ളി വീണ്ടും 
ഉള്ളം കൈയത്ത്
നമ്മൾ തമ്മിൽ ചേരാതില്ലാ 
മുല്ലപ്പൂക്കാലം

എൻ നെഞ്ചിനുള്ളിൽ കൊഞ്ചാനെത്തും 
പഞ്ചാരക്കിളിയേ
ചെറുചുണ്ടിൽ മെല്ലെ 
ചൂളം മൂളിയ ചെമ്മാനക്കുയിലെ
ഒന്നു കാണാനുണ്ടേ മോഹം 
ഒന്നു ചേരാനുണ്ടേ ദൂരം
മഞ്ചുമഞ്ചാടിപ്പൂഞ്ചേലിൽ 
നിന്റെ മിണ്ടാട്ടം

മഴതൊടാ മുകിലുപോൽ 
അകലെ നീ
അതിരെഴാ ജലധിയായ് 
അരികെ ഞാൻ
ഓരോ നീർകണം 
നീയായ്‌ പെയ്തിടാൻ
താഴെ മേഘമായ് 
മാറി ഞാൻ
നാമൊന്നായി തോർന്നിടാം

ഇനിയോർമതൻ ചിറകിലാർദ്രമാം
കണിക നീ തൂവൽ നീ 
ഈ വാനം നീ
നീയെൻ മൗനം വാങ്ങുമോ

മഴതൊടാ മുകിലുപോൽ 
അകലെ നീ
അതിരെഴാ ജലധിയായ് അരികെ ഞാൻ

നിഴലുമാഞ്ഞിടാൻ 
വഴിയിലേകനായ്
ഞനൊരാൾ മാത്രമായ് 
ഈ യാത്രയിൽ
നീയെൻ ജന്മം തേടുമോ

മഴതൊടാ മുകിലുപോൽ 
അകലെ നീ
അതിരെഴാ ജലധിയായ് 
അരികെ ഞാൻ
ഓരോ നീർകണം 
നീയായ്‌ പെയ്തിടാൻ
താഴെ മേഘമായ് 
മാറി ഞാൻ
നാമൊന്നായി തോർന്നിടാം 

ഒരുകുറി കണ്ടു നാം 
പിരിയുന്ന നേരം നിൻ
മിഴികളിലെൻ മനം മറന്നു വെച്ചു
തിരികേ വന്നെടുക്കുവാൻ 
നോക്കിയപ്പോൾ 
നീയോ ഇമയുടെ വാതിലും 
പൂട്ടി വെച്ചു
നിൻറെ പടിയരികിൽ 
ഞാനോ കാത്തുനിന്നു

ഇരുളൊന്നു വെളുത്തില്ലേ 
ഇമചിമ്മി തുറന്നില്ലേ
ഇനിയെന്തേ താമസം പളുങ്കു പെണ്ണേ
മനസ്സിൻറെ കിണ്ണം നീ 
തിരിച്ചു തന്നില്ലെങ്കിൽ
മറന്നവയൊക്കെ ഞാനോർത്തെടുക്കും
നിൻ മുഖമല്ലാതേ മറ്റുള്ളതെല്ലാമെന്നിൽ
വെള്ളത്തിൽ വരച്ച വരപോൽ 
മാഞ്ഞു പോയി

പലവട്ടം തിരഞ്ഞില്ലേ 
ഇമവെട്ടി കുടഞ്ഞില്ലേ
എവിടെൻ്റെ മാനസം 
പറയു പെണ്ണേ
മിഴിക്കായലോളത്തിൽ 
മഷിക്കട്ടപോലയ്യോ
തിരിച്ചിങ്ങു കിട്ടാതേ വീണലിഞ്ഞോ
എന്തിനി ചെയ്യാനോ 
നീയെന്ന ചിന്തക്കുള്ളിൽ
ജീവിതം മുഴുവനും ഞാനിരിക്കാം

ഒരുകുറി കണ്ടു നാം 
പിരിയുന്ന നേരം നിൻ
മിഴികളിലെൻ മനം മറന്നു വെച്ചു
തിരികേ വന്നെടുക്കുവാൻ 
നോക്കിയപ്പോൾ 
നീയോ ഇമയുടെ വാതിലും 
പൂട്ടി വെച്ചു
നിൻറെ പടിയരികിൽ 
ഞാനോ കാത്തുനിന്നു

വെൺമാനം ചായുന്നോ
കൺതാരം മായുന്നോ
എങ്ങാണെൻ തീരമേ
കണ്ണീരും തോരാതേ
നെഞ്ചോരം മായാതേ
നിന്നാളും താരമേ

റുമാലമ്പിളി ജലാലിൻ കിളി
ഇവൾക്കായി റൂഹിതേകിടാം
കെടാനിൻ മിഴി

മൺനിഴൽ മടിയിലൊരുനാൾ 
തനിയേയിടം
കൺതൊടും പുലരിവെയിലായ് 
തിരയേ മനം
വിണ്ണേറാം പെൺതൂവൽ 
ഇനി ഈ നോവുമെന്നാഴമായ്
കണ്ണോരം നിൻ യാനം 
ഇനി എന്നാളും സഞ്ചാരമായ്

റുമാലമ്പിളി ജലാലിൻ കിളി
ഇവൾക്കായി റൂഹിതേകിടാം
കെടാനിൻ മിഴി

വെൺമാനം ചായുന്നോ
കൺതാരം മായുന്നോ
എങ്ങാണെൻ തീരമേ
കണ്ണീരും തോരാതെ
നെഞ്ചോരം മായാതെ
നിന്നാളും താരമേ

റുമാലമ്പിളി ജലാലിൻ കിളി
ഇവൾക്കായി റൂഹിതേകിടാം 

ആകാശമായവളേ
അകലേ പറന്നവളേ
ചിറകായിരുന്നല്ലോ നീ
അറിയാതെ പോയന്നു ഞാൻ
നിഴലോ മാഞ്ഞുപോയ്
വഴിയും മറന്നുപോയ്
തോരാത്ത രാമഴയിൽ
ചൂട്ടുമണഞ്ഞുപോയ് പാട്ടും മുറിഞ്ഞുപോയ്
ഞാനോ ശൂന്യമായി

ഉടലും ചേർന്നു പോയ്
ഉയിരും പകുത്തുപോയ്
ഉള്ളം പിണഞ്ഞു പോയി
ഒറ്റയ്ക്കിരുന്നെത്ര കാറ്റു ഞാനേൽക്കണം
തീരാ നോവുമായി
ഓർമ്മയിലാഴ്ന്നെത്ര കാതങ്ങൾ നീന്തണം
നീയാം തീരമേറാൻ

കടവോ ഇരുണ്ടു പോയ്
പടവിൽ തനിച്ചുമായ്
നിനവോ നീ മാത്രമായ്
അന്തിക്കിളിക്കൂട്ടമൊന്നായ് പറന്നുപോയ്
വാനം വിമൂകമായി
ഇറ്റു നിലാവെൻറെ നെറ്റിമേൽ തൊട്ടത്
നീയോ രാക്കനവോ

ആകാശമായവളേ
അകലേ പറന്നവളേ
ചിറകായിരുന്നല്ലോ നീ
അറിയാതെ പോയന്നു ഞാൻ
നിഴലോ മാഞ്ഞുപോയ്
വഴിയും മറന്നുപോയ്
തോരാത്ത രാമഴയിൽ
ചൂട്ടുമണഞ്ഞുപോയ് പാട്ടും മുറിഞ്ഞുപോയ്
ഞാനോ ശൂന്യമായി

കാണാദൂരം മിഴികൾ മറയുന്നുവോ
മൗനം പോലും പതിയേ അകലുന്നുവോ

ഇരുളിലിനിയാരേ തിരയുവതിലാരേ
വഴികളിനിയാരേ കരുതുമിനിയാരേ
മായുന്നുവോ മാറുന്നുവോ രൂപങ്ങൾ നീളേ
കാണാതെയീ കാറ്റായിടാം കൈയെത്തിടാതേ
നെഞ്ചേ നെഞ്ചേ എവിടെ അലയുന്നു നീ
നെഞ്ചേ നെഞ്ചേ പതിയേ അകലുന്നു നീ

അറിയാതെ പെയ്യും വിണ്ണിൻ
നൊമ്പരം പോലെയെന്നും
പറയാതെയിന്നെന്നുളളിൽ
വിങ്ങിടും നോവോ നീയും
എന്നെന്നും കൂടെ താരാട്ടു പോലെ
എങ്കിലും ദൂരെ അലിയാതെയിന്നീ
കാർമേഘം പോൽ
പെയ്തൊഴിയാനായ് കാത്തേ നില്‌പൂ
ഇന്നും കാത്തേ നില്പൂ
നോവിലാഴ്‌ന്നേ നില്പൂ

നെഞ്ചേ നെഞ്ചേ എവിടെ അലയുന്നു നീ
നെഞ്ചേ നെഞ്ചേ പതിയെ അകലുന്നു നീ

കാട്ടുനീരിൻ ചാലിലായ്
കണ്ടിരുന്ന കാലത്ത്
നീയെറിഞ്ഞ മാങ്ങയോട്
കൂട്ട് വന്നൊ നീയും

തവള പാടും കണ്ടത്തിൻ
ചേറിലൊട്ടിയ പുരയിലേക്ക്
മഞ്ഞളിലയാൽ മാടി
വിളിച്ചത് നീയാണല്ലേ

താപ്പിടിതപ്പും കുഞ്ഞിയോളെ
ഓതി തട്ടി മാറ്റുമ്പോള്
താപ്പിടിതപ്പും കുഞ്ഞിയോളെ
ഓതി തട്ടി മാറ്റുമ്പോള്
കുറുകെ വന്നാ ഭംഗി
തന്നത് നീയാണല്ലേ
നീയാണല്ലേ

കാട്ടുനീരിൻ ചാലിലായ്
കണ്ടിരുന്ന കാലത്ത്
നീയെറിഞ്ഞ മാങ്ങയോട്
കൂട്ട് വന്നൊ നീയും

ചിതല് പോലെ ഒപ്പരമങ്ങനെ
ചുറ്റി വരിഞ്ഞ് നിൽക്കുമ്പോള് 
ചിതല് പോലെ ഒപ്പരമങ്ങനെ
ചുറ്റി വരിഞ്ഞ് നിൽക്കുമ്പോള് 
ഓളത്തിനൊപ്പം താളത്തിനൊപ്പം
ദൂരേക്കൊഴുകില്ലേ നീ
ദൂരേക്കൊഴുകില്ലേ നീ

കാട്ടുനീരിൻ ചാലിലായ്
കണ്ടിരുന്ന കാലത്ത്
നീയെറിഞ്ഞ മാങ്ങയോട്
കൂട്ട് വന്നൊ നീയും

അഞ്ചുകാശു കയ്യിലില്ലാക്കാലവും
അന്നഞ്ചു പേരറിഞ്ഞീടാത്ത നാളിലും
പ്രേമവും പൊളിഞ്ഞു നിന്ന നേരവും
പരീക്ഷയിൽ മിഴിച്ചിരുന്ന ടൈമിലും
തരത്തിനൊത്തൊരാ ജോലി ചെയ്യുവാൻ
കടത്തിലാകവേ ലോണെടുക്കുവാൻ
ജീവനും തന്നിതാ തുണയ്ക്കു വന്നവർ

ഓഹോ സൗഹൃദം ആഹാ സുന്ദരം
ഓഹോ സൗഹൃദം വറ്റാത്ത സൗഹൃദം
ഓഹോ സൗഹൃദം ആഹാ സുന്ദരം
ഓഹോ സൗഹൃദം വറ്റാത്ത സൗഹൃദം

കണ്ണുനീരിലും സങ്കടത്തിലും
ആരേക്കാളും മുന്നേ വന്നിടും
ഉണ്ട ചോറിലും കൊണ്ട ചൂടിലും
തമ്മിൽ തമ്മിൽ പങ്കു ചേർന്നവർ
വീഴാതെ നമ്മെ കാത്തവർ
കണ്ടറിഞ്ഞു കൂടെനിന്ന തോഴരാണിവർ

അഞ്ചുകാശു കയ്യിലില്ലാക്കാലവും
അന്നഞ്ചു പേരറിഞ്ഞീടാത്ത നാളിലും
തരത്തിനൊത്തൊരാ ജോലി തേടുവാൻ 
കടത്തിലാകവേ ലോണെടുക്കുവാൻ
ജീവനും തന്നിതാ തുണയ്ക്കു വന്നവർ

ഓഹോ സൗഹൃദം ആഹാ സുന്ദരം
ഓഹോ സൗഹൃദം വറ്റാത്ത സൗഹൃദം

അഞ്ചുകാശു കയ്യിലില്ലാക്കാലവും
അന്നഞ്ചു പേരറിഞ്ഞീടാത്ത നാളിലും
പ്രേമവും പൊളിഞ്ഞു നിന്ന നേരവും
പരീക്ഷയിൽ മിഴിച്ചിരുന്ന ടൈമിലും
തരത്തിനൊത്തൊരാ ജോലി തേടുവാൻ
കടത്തിലാകവേ ലോണെടുക്കുവാൻ
ജീവനും തന്നിതാ തുണയ്ക്കു വന്നവർ

ഓഹോ സൗഹൃദം ആഹാ സുന്ദരം
ഓഹോ സൗഹൃദം വറ്റാത്ത സൗഹൃദം
ഓഹോ സൗഹൃദം ആഹാ സുന്ദരം
ഓഹോ സൗഹൃദം വറ്റാത്ത സൗഹൃദം

ഓ... തെക്കോരം കോവിലിൽ നിന്നും
ശങ്കൊലി ഉണരുന്നേ
വടക്കോരം മണികൾ മുഴങ്ങി 
ബാങ്കൊലിയും കേട്ടേ
തെക്കോരം കോവിലിൽ നിന്നും
ശങ്കൊലി ഉണരുന്നേ
വടക്കോരം മണികൾ മുഴങ്ങി 
ബാങ്കൊലിയും കേട്ടേ

കുന്തിരിക്ക പുകയും ഊതും 
ചന്ദനവും കൊണ്ടേ
അമ്പിളിക്കല കണ്ടു കുളിർന്നേ 
ഓംകാരം കേട്ടേ

തോളും തോളും ചേർന്നൊരു-
മിച്ചട്ടങ്ങനെ എന്നളിയാ
നേരും നെറിയും കൂടും പൊരുളും 
കാക്കണ പൊന്നളിയാ
അളിയാ കാക്കണ പൊന്നളിയാ

തിരിയെല്ലാം പലതായാലും 
ഇരുൾ നീക്കും വെട്ടമിതൊന്നു
തിരിയെല്ലാം കരിയുമ്പോഴും 
വഴികാട്ടാൻ വെട്ടമിതൊന്നു
ഒരുകോടി മതങ്ങൾ ജനിച്ചു 
അതുപോലെ മരിച്ചു മറഞ്ഞു
പല പേരു കരഞ്ഞു വിളിച്ചു 
ഒരു ദൈവമതെല്ലാം കേട്ടു
ഒരു ദൈവമതെല്ലാം കേട്ടു

തോളും തോളും ചേർന്നാൽ 
രണ്ടല്ല ഒന്നാണെന്നളിയാ
പൊന്നും പൂവും മണ്ണിനു- 
രണ്ടെല്ലൊന്നാണെന്നളിയാ
ഒന്നാണെന്നളിയാ

ഗീതാരുഹ കേട്ടൊരു വാക്കും
ഗീതാമൃത ധാരയുമൊന്ന്
പടിഞ്ഞാട്ടു തിരിഞ്ഞു വണങ്ങാം
കിഴക്കോട്ടും ശ്രീ ഭഗവാനേ
പല പൂക്കളുമൊന്നായ് വിരിയും
മലർവാടിക പോലൊരു നാട്
ഒരുമിച്ചൊരു പോലേ കഴിയും
മഴ പാടിയുണർത്തണ നാട്
മഴ പാടിയുണർത്തണ നാട്

എന്നും എന്നും ഒന്നായ് നീങ്ങാം
രണ്ടാകേണ്ടളിയാ
ഒന്നും ഒന്നും ചേർന്നാലിമ്മിണി
വല്ല്യൊരൊന്നളിയാ
ഇമ്മിണി വല്ല്യൊരൊന്നാളിയാ
എന്നും എന്നും ഒന്നായ് നീങ്ങാം
രണ്ടാകേണ്ടളിയാ
ഒന്നും ഒന്നും ചേർന്നാലിമ്മിണി
വല്ല്യൊരൊന്നാളിയാ
ഇമ്മിണി വല്ല്യൊരൊന്നാളിയാ

രേ നാ നാ നാ നനന്നാ
അനുരാഗം അനുരാഗം
അനുരാഗം നിലയ്ക്കാത്ത നദിയല്ലയോ
മരുഭൂവിൽ കുളിരോലും മഴയല്ലയോ
പുലർകാലം നിവർത്തുന്ന സൗവർണ്ണമായ്
നിശ മീട്ടും നിലാവിൻറെ സ്വരരാഗമായ്
ഹൃദയാകാശമാകെ നിറമാലയായ്
അതു ജീവൻറെ ആനന്ദ ശ്രുതിയല്ലയോ

അനുരാഗം നിലയ് ക്കാത്ത നദിയല്ലയോ
മരുഭൂവിൽ കുളിരോലും മഴയല്ലയോ

പടവേറുന്നു വെയിൽ നാളങ്ങൾ
തെരുവോരങ്ങളേ നിത്യചലനങ്ങളേ
പകൽ മായുന്നു കിളിപാറുന്നു
നിഴൽ രൂപങ്ങളേ സ്വപ്നശകലങ്ങളേ
പകൽ മായുന്നു കിളി പാറുന്നു
നിഴൽ രൂപങ്ങളേ സ്വപ്നശകലങ്ങളേ
കാണാകാലത്തിൻ ആഴങ്ങൾ നീന്തി
ഒരു സൗരഭം പൊതിയുന്നു

ആരാണിതാരാണിതെന്നെ 
തിരഞ്ഞു വന്നു
ഇതാരാണിതാരാണുറക്കാതെ 
കൂട്ടുവന്നു
ഹേ ആരറിഞ്ഞു 
രാവിതേറെയായതും
രാത്രിമുല്ലകൾ വിരിഞ്ഞതും
ഞാനറിഞ്ഞതില്ലയെന്റെ ഉള്ളിലായ്
ചിതറുമായിരം നിലാത്തിരി

കാത്തു കാത്തു കാത്തിരുന്നു 
ഇന്നോളം നിന്നെയാണോ?
ഓർത്തു ചേർത്ത് വച്ചിരുന്നു
കിനാക്കളെല്ലാം നിറങ്ങളായോ
നേർത്ത കൂർത്ത സൂചികൊണ്ടെന്റെ
ചങ്കിനുള്ളിൽ വരച്ചുവെച്ചു
ചേർന്നകാലം ഓർത്തിരിക്കാൻ
എനിക്കു മാത്രം എനിക്കു മാത്രം

ആദ്യമായ് സ്വരങ്ങളായി വന്നു നീ
കാതിലിന്നാ കാര്യമോതിയോ
ആർദ്രമായ് മനസ്സുചൊല്ലി നീ
അൾത്താര മുന്നിലെന്റെ ചാരെയിൽ
പ്രാവുകൾ കുശുമ്പിനാൽ 
കുറുകിയോ കുറുമ്പിനാലോ
കൂട്ടുകാരി തഴുകിയോ
വെറുതെ നാണമായതാണോ

കാത്തു കാത്തു കാത്തിരുന്നു 
ഇന്നോളം നിന്നെയാണോ?
ഓർത്തു ചേർത്ത് വച്ചിരുന്നു
കിനാക്കളെല്ലാം നിറങ്ങളായോ
നേർത്ത കൂർത്ത 
സൂചികൊണ്ടെന്റെ ചങ്കിനുള്ളിൽ 
വരച്ചുവെച്ചു
ചേർന്നകാലം ഓർത്തിരിക്കാൻ
എനിക്കു മാത്രം എനിക്കു മാത്രം

നീലമിഴി കൊണ്ടു നീ 
മെല്ലേ മൊഴിയുന്നുവോ
നിന്നിലൊരു തെന്നലായ് 
താനേ അലിയുന്നിതാ

നീലമിഴി കൊണ്ടു നീ 
മെല്ലേ മൊഴിയുന്നുവോ
നിന്നിലൊരു തെന്നലായ് 
താനേ അലിയുന്നിതാ
അനുരാഗ തീരമിന്നു 
നീയണഞ്ഞുവോ
പ്രിയമോടെ താരകങ്ങൾ 
എന്തു ചൊല്ലിയോ

മിഴി തരാതെ മൊഴി തരാതെ 
ആരൊരാൾ വന്നുവോ
മിഴി തരാതെ മൊഴി തരാതെ 
ആരൊരാൾ വന്നുവോ

നീലമിഴി കൊണ്ടു നീ 
മെല്ലേ മൊഴിയുന്നുവോ
നിന്നിലൊരു തെന്നലായ് 
താനേ അലിയുന്നിതാ

നിലാവിൻ വള്ളിക്കുടിലിൽ 
അന്നു നാം കണ്ടു മെല്ലേ
കിനാവിൻ മുല്ലക്കടവിൽ 
എന്തിനായ് വന്നൂ മെല്ലേ
അണയാതെ താരകങ്ങളും 
പ്രിയമോടെ കാത്തിരുന്നോ 
പതിവോടെ കുഞ്ഞുമേഘവും 
പതറാതെ നോക്കി നിന്നു
അറിയാതെ നാമലിഞ്ഞിതാ

നെഞ്ചിലേതോ പാട്ടു മൂളും 
ഈണമായ് മാറി നാം
നെഞ്ചിലേതോ പാട്ടു മൂളും 
ഈണമായ് മാറി നാം

നീലമിഴി കൊണ്ടു നീ 
മെല്ലേ മൊഴിയുന്നുവോ
നിന്നിലൊരു തെന്നലായ് 
താനേ അലിയുന്നിതാ

അനുരാഗ തീരമിന്നു 
നീയണഞ്ഞുവോ
പ്രിയമോടെ താരകങ്ങൾ 
എന്തു ചൊല്ലിയോ

മിഴി തരാതെ മൊഴി തരാതെ 
ആരൊരാൾ വന്നുവോ
മിഴി തരാതെ മൊഴി തരാതെ 
ആരൊരാൾ വന്നുവോ

ദൂരെയൊരു മാമലയിൽേ
പാടും പൂങ്കുയിലേ
എന്നുണ്ണിക്കായ് പൊന്നുണ്ണിക്കായ്
പാടാൻ നീ വരുമോ

ദൂരെയൊരു മാമലയിൽേ
പാടും പൂങ്കുയിലേ
എന്നുണ്ണിക്കായ് പൊന്നുണ്ണിക്കായ്
പാടാൻ നീ വരുമോ

കണ്മണിയെ പൊന്മണിയെ
ചാരേ ചേർന്നുറങ്ങ്
എൻ മകന് പൊൻമകന് താരകൾ കൂട്ടുണ്ടേ

കുഞ്ഞിളം പൊൻ കാലടികൾ
തുള്ളി തുള്ളി പിച്ച വെക്കെ
പാടവും നെല്ലും മാടത്തെ പെണ്ണും
കാണും നിൻ ചേല്
അന്തിവെയിൽ ചോക്കുണുണ്ടേ
തങ്കമേ നീ ചായുറങ്ങ്
ചന്ദിരൻ മാനത്ത്
വെള്ളിത്തളിക കാണാനെന്തഴക്

ചെമ്മാനം പോലെ മൂവന്തി പോലെ
ചാഞ്ചാടി ആടും ചേമന്തി പൂവേ
കാണാതെ മെല്ലെ ചായുറങ്ങ്
രാരീരീ രാരീ രാരാരോ

കുന്നിമണി കൂടിനുള്ളിൽ
കൺമണിയെ കാത്തിരുന്നു
മഞ്ഞു മഴകളും ഓണനിലാവും
എന്നേ പോയി മറഞ്ഞു

ചന്തമെഴും മാരിവില്ലേ
നീ മറഞ്ഞു പോയതെന്തേ
കണ്ട കിനാവിന്റെ ഓരത്തു പോലും
നീയേ വന്നില്ല
എന്നാലും പൊന്നേ നീയെന്റെ കണ്ണ്
വന്നാലും കുഞ്ഞേ താരാട്ട് മൂളാം
വാവാവോ പാടിയുറ‌ക്കീടാം

രാരീരീ രാരീ രാരാരോ
രാരീരം രാരിരം രാരാരോ
രാരോ രാരീരം രാരീരം രാരാരോ

ധിരന ധിരനാ ധിരന ധിരനാ
ധിരന ധിരനാ ധിരന ധിരനാ
ധിരന ധിരനാ ധിരന ധിരനാ
ധിരന ധിരനാ ധിരന ധിരനാ
ധിരന ധിരനാ ധിരന ധിരനാ
ധിരന ധിരനാ ധിരന ധിരനാ

ഓളെ കണ്ടനാൾ കണ്ടനാളിങ്ങനെ 
ഓളെ കണ്ടനാൾ കണ്ടനാളിങ്ങനെ 
നെഞ്ചിലൂറും കണ്ണിനഴകാണ് 
പൂനിലാവിൻ കൈകളോ 
പുലരി മഞ്ഞിൻ കിളികളോ 
കണ്ണിൽ നിന്നെ കണ്ടു ഞാൻ 
അഴകേ അഴകേ

ഓളെ കണ്ടനാൾ കണ്ടനാളിങ്ങനെ 
നെഞ്ചിലൂറും കണ്ണിനഴകാണ് 

ഏഴു വർണ്ണം ചേരുമീ നിറമിതാ 
നെഞ്ചിലേഴനുരാഗമേറും സ്വരമിതാ 
കണ്ണേ ശ്രുതിമീട്ടാം 
നെഞ്ചിലെ ചൂടേറ്റാം 
പ്രാണനിൽ പാതിയേ നീ 
ചെന്തേൻ തേടും പൂവിന്നരികിൽ 
നീർകാറ്റിൽ പാടിടും 
ചെറു തേൻകിളീ 
തേനിതാ 

ഓളെ കണ്ടനാൾ കണ്ടനാളിങ്ങനെ 
ഓളെ കണ്ടനാൾ കണ്ടനാളിങ്ങനെ 
നെഞ്ചിലൂറും കണ്ണിനഴകാണ് 
നിന്റെ ജാലക വാതിലിൽ വന്നിതാ
നീലരാവിലലിഞ്ഞു ചേരാൻ നിന്നിതാ 

പെണ്ണേ കനവാകാം 
മഞ്ഞിൻ വിരി നീക്കാം 
രാഗമായ് തേരിലേറാം 
പൊന്നിൻ പൂവേ നീയെന്നുയിരിൽ 
കാണാ കണിപൂവായ്‌ നീ മാറീ
കാതലേ 
 
ഓളെ കണ്ടനാൾ കണ്ടനാളിങ്ങനെ 
ഓളെ കണ്ടനാൾ കണ്ടനാളിങ്ങനെ 
നെഞ്ചിലൂറും കണ്ണിനഴകാണ് 
പൂനിലാവിൻ കൈകളോ 
പുലരി മഞ്ഞിൻ കിളികളോ 
കണ്ണിൽ നിന്നെ കണ്ടു ഞാൻ 
അഴകേ അഴകേ

ചൊക ചൊകന്നൊരു സൂരിയൻ
മലയൊത്തിരി കേറി
അകലത്തൊരു മേട്ടിൽ 
കേറാൻ പോണേ
വെളുവെള്ള ചിരിയാലെ 
പകലൊന്നു വിതയ്ക്കാൻ
തളരാത്തൊരു നടയായി 
വെക്കം പോണേ

ഏ ചൊക ചൊകന്നൊരു സൂരിയൻ
മലയൊത്തിരി കേറി
അകലത്തൊരു മേട്ടിൽ 
കേറാൻ പോണേ
വെളുവെള്ള ചിരിയാലെ 
പകലൊന്നു വിതയ്ക്കാൻ
തളരാത്തൊരു നടയായി 
വെക്കം പോണേ

ഓയ് ഓയ് ഓയ്
കരിമേഘക്കാടും കൊലകൊമ്പൻ കാറ്റും
വകവെയ്ക്കാതമ്പോ വഴി താണ്ടുന്നേ
നുര ചിതറണ കടലോ 
പിന്നോട്ട് വിളിക്കുന്നേ
മിണ്ടാണ്ടിന്നൊരുത്തൻ മുന്നോട്ടാണേ
മിണ്ടാണ്ടിന്നൊരുത്തൻ മുന്നോട്ടാണേ

താരാട്ട് പാടിയുറക്കിയില്ലെങ്കിലും
തണലായിരുന്നെനിക്കച്ഛൻ
താരാട്ട് പാടിയുറക്കിയില്ലെങ്കിലും
തണലായിരുന്നെനിക്കച്ഛൻ
കണ്ണിമ ചിമ്മാതെ കൂട്ടിരിക്കുന്നൊരു
കാവൽ വിളക്കെനിക്കച്ഛൻ
കാവൽ വിളക്കെനിക്കച്ഛൻ

താരാട്ട് പാടിയുറക്കിയില്ലെങ്കിലും
തണലായിരുന്നെനിക്കച്ഛൻ

ഏകാന്തസന്ധ്യേ നീ കണ്ടുവോ 
നിൻ താരാപഥങ്ങൾക്ക് താഴെ
സ്നേഹാർദ്ര ഭാവം തുളുമ്പുന്നൊരീ 
സൂര്യതാതന്റെ തൂവിരൽസ്പർശം
അറിയുന്നു ഞാനാ സ്നേഹാമൃതത്തിൻ
മാധുര്യമൂറും മനസ്സ്
അറിയുന്നു ഞാനാ സ്നേഹാമൃതത്തിൻ
മാധുര്യമൂറും മനസ്സ്

താരാട്ട് പാടിയുറക്കിയില്ലെങ്കിലും
തണലായിരുന്നെനിക്കച്ഛൻ
കണ്ണിമ ചിമ്മാതെ കൂട്ടിരിക്കുന്നൊരു
കാവൽ വിളക്കെനിക്കച്ഛൻ
കാവൽ വിളക്കെനിക്കച്ഛൻ

ഓർമ്മകൾ പൂക്കും മഹാവൃക്ഷമേ
നിന്റെ പൂന്തണൽ ചില്ലയിലെങ്ങോ
കൂടുകൂട്ടും കിളികുഞ്ഞായിരുന്നു ഞാൻ 
നീ അറിയുന്നുവോ എന്നെ
ജന്മാന്തരങ്ങളിൽ പൂവിട്ടു
നിൽക്കുന്നൊരെൻ 
ജീവശാഖി നീയല്ലേ
ജന്മാന്തരങ്ങളിൽ പൂവിട്ടു
നിൽക്കുന്നൊരെൻ 
ജീവശാഖി നീയല്ലേ

താരാട്ട് പാടിയുറക്കിയില്ലെങ്കിലും
തണലായിരുന്നെനിക്കച്ഛൻ
കണ്ണിമ ചിമ്മാതെ കൂട്ടിരിക്കുന്നൊരു
കാവൽ വിളക്കെനിക്കച്ഛൻ
കാവൽ വിളക്കെനിക്കച്ഛൻ
താരാട്ട് പാടിയുറക്കിയില്ലെങ്കിലും
തണലായിരുന്നെനിക്കച്ഛൻ 

പ പ പ മപ മപ മഗ രിഗ രിസ സരിഗമ ഗരി
പ പ പ മപ മപ മഗ രിഗ രിസ സരിഗമ ഗസ

ജനമനസ്സിൻ അധിപതി നീ വാ
പുതുയുഗമായ് പുലരൊളിപോൽ വാ
കാത്തിരുന്നൊരു ജനത
വന്നേ ഈ നാടിനു പെരുമ

ജനമനസ്സിൻ അധിപതി നീ വാ
പുതുയുഗമായ് പുലരൊളിപോൽ വാ
കാത്തിരുന്നൊരു ജനത
വന്നേ ഈ നാടിനു പെരുമ
വഴിമാറുക നീതിരഥം ഇതിലേ

ജനമനസ്സിൻ അധിപതി നീ വാ
പുതുയുഗമായ് പുലരൊളിപോൽ വാ
കാത്തിരുന്നൊരു ജനത
വന്നേ ഈ നാടിനു പെരുമ

പതിരും മലരും കതിരും തിരിയും നാളെ
നാടിൻ നാഥൻ കൂടെ
തെളിയും ചെളിയും വഴിയും തെളിയും നാളെ
നാടിൻ തോഴൻ കൂടെ
ഒരു പുതുയുഗമിതിലേ ഇരുളുകളകലേ പോയ്
പൊരുളുകൾ നിറയേ വിരിയുവതിവിടെ
അതിനായൊരുങ്ങുക നാം
ഉണരാം ഉയരാം
അണിയണിയായ് അണയുക കൂട്ടരേ
ഒരു മനസ്സായ് ജനപഥമാകവേ

ജനമനസ്സിൻ അധിപതി നീ വാ
പുതുയുഗമായ് പുലരൊളിപോൽ വാ
കാത്തിരുന്നൊരു ജനത
വന്നേ ഈ നാടിനു പെരുമ

ജനമനസ്സിൻ അധിപതി നീ വാ
പുതുയുഗമായ് പുലരൊളിപോൽ വാ
കാത്തിരുന്നൊരു ജനത
വന്നേ ഈ നാടിനു പെരുമ
വഴിമാറുക നീതിരഥം ഇതിലേ
അണിയണിയായ് അണയുക കൂട്ടരേ
പുതുനിയമം ജനഹിതമാകയായ്

അണിയണിയായ് അണയുക കൂട്ടരേ
പുതുനിയമം ജനഹിതമാകയായ്

നീയേ മറയുകയാണോ
ആരോടും പറയാതെ
ഏതോ മറവിലെ നിഴലായി
നോവൊന്നും ചൊല്ലാതെ
കഥയറിയാതെ കനവെഴുതാതെ
ഇരുളിതിലൊരു നാളം 
തിരയുന്നു ഞാൻ
കരളെരിയുന്നു മിഴി നനയുന്നു
ഒരു നിമിനേരം നീയിതിലേ വരുമോ
കുളിരുമൊരീറൻ കാറ്റായ്
ആരോ എന്നെ തൊട്ടു

എൻ നെഞ്ചിനുള്ളിലുള്ളിലാരും 
കണ്ടിടാതെ
നിറങ്ങൾ കൂട്ടി മേയും 
തൂവൽ കൂട്ടിനുള്ളിൽ
ഉയിരിനു കാവലായി 
കരുതിയതല്ലെ നിന്നെ

എൻ നെഞ്ചിനുള്ളിലുള്ളിലാരും 
കണ്ടിടാതെ
നിറങ്ങൾ കൂട്ടി മേയും 
തൂവൽ കൂട്ടിനുള്ളിൽ
കുയിലിനു കാവലായി 
കരുതിയതല്ലെ നിന്നെ
നീയേ മറയുകയാണോ
ആരോടും പറയാതെ

ഉതിരുമീ കണ്ണീർ മണിയിൽ
പരിഭവമൊഴികൾ കലരും
തളരുമെൻ നെഞ്ചിൽ പിടയാൻ
ഒരു ചിരി വീണ്ടും തെളിയും

അലമാലതല്ലും കടലായതുള്ളം
അതിൽ വിങ്ങിയേതോ മൗനം
ഇനിയെത്ര ജന്മം എനിക്ക് നിൻറെ
മനസ്സിൽ മെല്ലെ ചായാൻ

എൻ നെഞ്ചിനുള്ളിലുള്ളിലാരും 
കണ്ടിടാതെ
നിറങ്ങൾ കൂട്ടി മേയും 
തൂവൽ കൂട്ടിനുള്ളിൽ
ഉയിരിനു കാവലായി 
കരുതിയതല്ലെ നിന്നെ

എൻ നെഞ്ചിനുള്ളിലുള്ളിലാരും 
കണ്ടിടാതെ
നിറങ്ങൾ കൂട്ടി മേയും 
തൂവൽ കൂട്ടിനുള്ളിൽ
ഉയിരിനു കാവലായി 
കരുതിയതല്ലെ നിന്നെ
നീയേ മറയുകയാണോ
ആരോടും പറയാതെ

മാനത്തെ പൂക്കണ ചെമ്പകമുണ്ടേ
ചെമ്പകത്തുമ്പിലൊരമ്പിളിയുണ്ടേ
അമ്പിളിക്കാതില് കമ്മലുമുണ്ടേ
മിണ്ടണ കണ്ടേ

താഴത്ത് ചേലൊത്ത പൂങ്കുളമുണ്ടേ 
പൂങ്കുളത്തിന്നകത്ത് ആമ്പലമുണ്ടേ
ആമ്പലപെണ്ണിനൊരാശയുമുണ്ടേ
ലാവത് കണ്ടേ

കുറുവാകാവിലെ ചിരിതേയിക്കണി
മുകിലോ തുന്നണ് തുകില്
മലർവാക മണമൊഴുകുമ്പോൾ 
തുടി മുറുകുന്നെന്തൊരു പുകില്

ഇറയത്തു നിക്കണതാമര വണ്ടേ
ഇമ ചിമ്മി നോക്കണതെന്തിനു വണ്ടേ
ഇതളുകൾ മുട്ടുമ്പോൾ ഇക്കിളിയുണ്ടേ
ഇക്കളിവേണ്ടേ

കുറുവാകാവിലെ ചിരിതേയിക്കണി
മുകിലോ തുന്നണ് തുകില്
മലർവാക മണമൊഴുകുമ്പോൾ 
തുടി മുറുകുന്നെന്തൊരു പുകില്

കുമ്മിയടിക്കൊരു തഞ്ചവുമുണ്ടേ
കുപ്പിവള ചിരിച്ചന്തവുമുണ്ടേ
അമ്പുകണക്കുള്ളിൽ കൂട്ടവുമുണ്ടേ
കൂട്ടരും കണ്ടേ

ചെണ്ടക്കുഴൽ വിളി
അന്തിച്ചുകപ്പൊളി
മുറ്റത്തലയൊലി
വട്ടത്തില് കളി

ചെണ്ടക്കുഴൽ വിളി
അന്തിച്ചുകപ്പൊളി
മുറ്റത്തലയൊലി
വട്ടത്തില് കളി

പണ്ടുമുതലകം കണ്ട കിനാവുകൾ
ഒന്നിച്ചിതൂർന്നിതുവഴി
കണ്ടുമറന്നൊരു കാലത്തിലേക്കിനി
തെന്നിത്തെന്നിയൊരു ഞൊടി
കിളിമൊഴീ

കുറുവാകാവിലെ ചിരിതേയിക്കണി
മുകിലോ തുന്നണ് തുകില്
മലർവാക മണമൊഴുകുമ്പോൾ 
തുടി മുറുകുന്നെന്തൊരു പുകില്

കട്ടുക്കരിമുടി 
കെട്ടഴിഞ്ഞ പടി
ഉള്ളമൊരു കുറീ
തുമ്പിയുറഞ്ഞെടീ

കട്ടുക്കരിമുടി 
കെട്ടഴിഞ്ഞ പടി
ഉള്ളമൊരു കുറീ
തുമ്പിയുറഞ്ഞെടീ

ചിങ്ങമിഴഞ്ഞൊരു വള്ളിയുഴിഞ്ഞാല്
പൊന്തിപ്പൊന്തി മനമിനി
നൊന്തുവിളിച്ചതും വന്നു തുണച്ചവൾ
തന്നു തൊഴുമൊരു ഗതി
ഭഗവതീ

കുറുവാകാവിലെ ചിരിതേയിക്കണി
മുകിലോ തുന്നണ് തുകില്
മലർവാക മണമൊഴുകുമ്പോൾ 
തുടി മുറുകുന്നെന്തൊരു പുകില്
പുകില്

ആ നല്ല നാളിനി തുടരുമോ
ആ കൈകളാലെന്നെ തഴുകുമോ
ഈ ജന്മമാമിടവഴികളിൽ
നീ മൗനമായതു വെറുതെയോ

നേരാണേ നോവാണെന്നേ
നെഞ്ചിൽ തീയാണേ രാവാണെന്നേ
പോകാതേ നിഴലാകും മുൻപേ
നിറമേകാതേ നീ മായല്ലേ

ആ നല്ല നാളിനി തുടരുമോ
ആ കൈകളാലെന്നെ തഴുകുമോ
ഈ ജന്മമാമിടവഴികളിൽ
നീ മൗനമായതു വെറുതെയോ

ദിനങ്ങൾ നീറിമൂകമായ്
നിറങ്ങൾ നിന്റെ മാത്രമായ്
മയങ്ങും മൗനനോവുമായ്
അലഞ്ഞൂ ഞാനനാഥയായ്
ആരു നീയെന്റെ ആകാശമാകെ
മോഹങ്ങൾ താനേ പോയി
ഒന്നും മിണ്ടാതെ

പലനാൾ ചേർത്തുവെച്ചൊരീ
പൊൻകനവുകൾ
എന്റെയുള്ളിൽ എങ്ങോ നോവുകൾ
അന്നുമിന്നുമെന്നും
നീറിയ നൊമ്പരങ്ങളായി

ഓ മെല്ലെമെല്ലെ നമ്മൾ
നേടിയ വർണ്ണജാലകങ്ങൾ
നീറിയ നെഞ്ചിലാഴമായി
വാടിയ മൺചുരങ്ങളായി

നിലാവിൽ നീലനൂലുമായ്
കിനാവിൽ നീ വരാതെയായ്
തുളുമ്പും മേഘദൂതുമായ്
പിടഞ്ഞു രാവിലേകയായ്
ഓർമ്മകൾ മെല്ലെ നോവായി മാറി
ആരാരും വന്നേയില്ലെന്നുള്ളിൽ നേരായി

പലനാൾ ചേർത്തുവെച്ചൊരീ
പൊൻ കനവുകൾ
എന്റെയുള്ളിൽ എങ്ങോ നോവുകൾ
അന്നുമിന്നുമെന്നും
നീറിയ നൊമ്പരങ്ങളായി

ഓ മെല്ലെമെല്ലെ നമ്മൾ
നേടിയ വർണ്ണജാലകങ്ങൾ
നീറിയ നെഞ്ചിലാഴമായി
വാടിയ മൺചുരങ്ങളായി

മുത്താരക്കൊമ്പത്തെ തത്തമ്മ-
പ്പെണ്ണാളിനെന്താണ് 
എന്നേ കണ്ണിൽ നാണം
മുന്നാഴി മുല്ലപ്പൂ തന്നാലും മൂളില്ലേ
മുത്താം മുത്തേ ഊഞ്ഞാലീണം
പിന്നിയിട്ട പൊൻ പീലിതുമ്പിൽ
തുമ്പി നല്ല തേനിമ്പമോടെ
പറന്നൊന്നു വന്നിരുന്നു
പാടി എന്റെ മോഹം

മുത്താരക്കൊമ്പത്തെ തത്തമ്മ-
പ്പെണ്ണാളിനെന്താണ് 
എന്നേ കണ്ണിൽ നാണം

നാട്ടുവഴിയോരത്തു പൂക്കും
നാലുമണി പൂവാം കുരുന്നേ
നിന്നെയൊന്നു കാണാതിരുന്നാൽ
പിന്നെയെന്തോ നോവാണ് പൊന്നേ
കവിളഴകിനു കണ്ണേറുന്നേരം
പൊട്ടുംകുത്തി
കരിവളയുടെ കിന്നാരം കാതോർക്കുമ്പോൾ
മെഴുതിരിയുടെ നാളങ്ങൾ 
ആടുമ്പോലെ നിന്റെ മിഴി 
തിരയണതെന്താണ് മിന്നാമിന്നി
എന്നോടെല്ലാം കാതിൽ ചൊല്ല്

മുത്താരക്കൊമ്പത്തെ തത്തമ്മ-
പ്പെണ്ണാളിനെന്താണ് 
എന്നേ കണ്ണിൽ നാണം

പേടമാന്റെ കണ്ണോടു കൂടി
തേടിവന്നതെന്താണ് പിന്നേ
താലികോർത്ത നൂലായി നെഞ്ചിൽ
ചേലിലിന്ന് ചേർന്നൊട്ടി മെല്ലെ
തിണു വയലിന് ഓരത്തെ 
കൈതക്കാടിനുള്ളിൽ
ഇളവെയിലൊരു കണ്ണാടി നീട്ടുമ്പോൾ
കളിപറയണ കുഞ്ഞാറ്റ 
കുഴലിൽമിന്നും ചേലായി
കുളിരിളകുന്ന കാറ്റായി 
ഞാൻ നിന്നെയെന്നും
നിന്നോടിഷ്ടം കാതിൽ മൂളാം

മുത്താരക്കൊമ്പത്തെ തത്തമ്മ-
പ്പെണ്ണാളിനെന്താണ് 
എന്നേ കണ്ണിൽ നാണം
മുന്നാഴി മുല്ലപ്പൂ തന്നാലും മൂളില്ലേ
മുത്താം മുത്തേ ഊഞ്ഞാലീണം
പിന്നിയിട്ട പൊൻ പീലിതുമ്പിൽ
തുമ്പി നല്ല തേനിമ്പമോടെ
പറന്നൊന്നു വന്നിരുന്നു
പാടി എന്റെ മോഹം

മുത്താരക്കൊമ്പത്തെ തത്തമ്മ-
പ്പെണ്ണാളിനെന്താണ് 
എന്നേ കണ്ണിൽ നാണം

രാവിൽ വിരിയും 
നെയ്യാമ്പൽ പൂക്കും നേരമായ്
ഈറൻ പൊഴിയും 
തൂമഞ്ഞിൽ തൂകും നോവുമായ്
ഊയൽ ചിറകിൽ നീയും ഞാനും 
ഒന്നായ് അലിഞ്ഞു ചേർന്നിരുന്നതും

പ്രണയമേ സിരകളിൽ 
പതിയെയെന്നിൽ പടരുമോ
ഹൃദയമേ ഉരുകുമീ 
നെറുകയിൽ നീ തഴുകുമോ

കണ്ണാലെ നിൻ ഉള്ളം 
എന്നിൽ കൊഞ്ചും നേരം
ഉള്ളാകേ നീ മാത്രമായ് 
മിണ്ടാതെ നിൻ മൗനം 
നിന്നിൽ പെയ്യും നേരം
ശ്രീരാഗം ഞാൻ കേൾക്കയായ്

നിൻ വേനൽ തീരങ്ങളിൽ 
കനൽ പെയ്തു നീറും നേരം
മുകിലേറും ഓളങ്ങളാൽ 
മഴ പെയ്തു ചേരും നേരം
നാണം മൂടും കണ്ണിൽ എന്നെ 
കവർന്നേ നീ
ആരും കാണാതെന്നിൽ 
മെല്ലെ പടർന്നെൻ

പ്രണയമേ സിരകളിൽ 
പതിയെയെന്നിൽ പടരുമോ
ഹൃദയമേ ഉരുകുമീ 
നെറുകയിൽ നീ തഴുകുമോ

നിൻ രൂപം എൻ ഉള്ളിൽ 
എന്നും പിഞ്ചും നേരം
എന്നുള്ളിൽ കനലെരിയവേ
ആകാശം പൊൻ താര തോപ്പിൽ 
നിന്നെ തേടും
ആനന്ദം മെല്ലെ നിറയവേ

ആരാരും കാണാതെന്നിൽ 
നീറുന്ന സ്വപ്നങ്ങളായ്
വിടചൊല്ലും നേരം നീയ്യെൻ 
വിരിയാത്ത മോഹങ്ങളായ്
ഏതോ ജന്മം എന്നിൽ നല്കും വരം നീയേ
എന്നിൽ  പുണ്ണ്യം മാത്രം 
നല്കും കണി നീ

പ്രണയമേ സിരകളിൽ 
പതിയെയെന്നിൽ പടരുമോ
ഹൃദയമേ ഉരുകുമീ 
നെറുകയിൽ നീ തഴുകുമോ

വെയില് ലോറികൾ
നെലം നികത്തണ നട്ടുച്ചക്ക്
തണൽ മരങ്ങൾ
കുടിവെള്ളത്തിന്
ക്യു നിൽക്കുന്നൊരു നട്ടുച്ചക്ക്
കഴുമരങ്ങളോ ജനഗണ പാടി
നെരന്നു നിക്കണ നട്ടുച്ചക്ക്
നെരന്നു നിക്കണ നട്ടുച്ചക്ക്

ഓടിയോടിപ്പോയ കാച്ചില് വള്ളിയേ
ആടു കടിച്ച കഥ
മേഞ്ഞു മേഞ്ഞു നടന്നൊരാട്ടിൻപറ്റത്തേ
നരി പിടിച്ച കഥ
നരിത്തോലുകൊണ്ടിരു കാലികൾ
പറച്ചെണ്ട കൊട്ടും കഥ

കാടുതെളിച്ചോർ ഊരായകഥ
ഊരിനെ ഊരു വിഴുങ്ങി വിഴുങ്ങി
രാച്ചിയമായ കഥ
രാച്ചിയമമ്പേ വിഴുങ്ങിയ പാമ്പ്
പാരാകെ വീർത്തു നെറഞ്ഞ കഥ
ആ പാമ്പിന്റെ വായീന്നെറങ്ങിവരണുണ്ട്
പാതി ദഹിച്ചൊരു 
കാച്ചിലുവള്ളിപ്പെണ്ണാളിൻ കഥ

ഓടിയോടിപ്പോയ കാച്ചില് വള്ളിയേ
ആടു കടിച്ച കഥ

താ തിന്തിമി തെയ് തെയ്
താന തിന്തിമി തെയ് തെയ്
താ തിന്തിമി തെയ് തെയ്
താന തിന്തിമി തെയ് തെയ്
താ തിന്തിമി തെയ് തെയ്
താന തിന്തിമി തെയ് തെയ്
താ തിന്തിമി തെയ് തെയ്
താന തിന്തിമി തെയ് തെയ്

വായോ വായോ മണ്ണു തോണ്ടി വായോ
മണ്ണിന്നടിയിലെ നാടു താണ്ടി വായോ
നാടിന്നടിയിലെ കാടു തീണ്ടി വായോ
നരിയായി വായോ ആടായി വായോ

വായോ വായോ മണ്ണു തോണ്ടി വായോ
മണ്ണിന്നടിയിലെ നാടു താണ്ടി വായോ
നാടിന്നടിയിലെ കാടു തീണ്ടി വായോ
നരിയായി വായോ ആടായി വായോ

അമ്മ വയറാടിയോടി വായോ 
അമ്മ വയറാടിയോടി വായോ
കാച്ചിലുവള്ളിക്കിടാവേ
വായോ വായോ വായോ
അമ്മ വയറാടിയോടി വായോ
അമ്മ വയറാടിയോടി വായോ

താനന്ന താനന്ന താനന്ന തന്നാനേ
താനാനാ താനാന താന്നാനേ തന്നാനേ
താനാനാ തന്നാനേ താനാനെ തന്നാനേ
താനന്ന താനന്ന താനാനേ തന്നാനേ

ആരാന്റെ കണ്ടത്തില് 
ആരാണ്ടാ കൊത്തണത്
ആരാന്റെ തെങ്ങുമ്മേല 
ആരാണ്ടാ ചെത്തണത്
നല്ലച്ഛൻ കാവിലെ 
കോരന്റെ കുട്ട്യാണേ
ഞാനാണ്ടാ പാടത്തെ 
കരുമാടി മുത്താണേ

കാളിക്കും കോരനും 
കടിഞ്ഞൂല് ഞാനാണ്ടാ
കാത്തൂനും ചിരുതക്കും 
കുഞ്ഞാഞ്ഞ ഞാനാണ്ടാ
നടകാളെ നേരം പോയ് 
മുമ്പേലും ഏനുണ്ട്
മാളോരെ കൂട്ടീട്ട് 
കൊയ്യാനും ഏനുണ്ട്

തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത
തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത

ഞാറ് മുങ്ങണ്‌ വരമ്പ് മൂടണ് 
നേരം മങ്ങണ് കണ്ടാ
കോളും മുങ്ങണ് ഓളും മുങ്ങണ് 
ഓപ്പമുണ്ടണ് കണ്ടാ
താത്തി കൊയ്യണ് 
താളത്തിൽ കൊയ്യണ് 
നീട്ടി കൊയ്യണ്‌ കണ്ടാ
വട്ടി നിറക്കണ് കൊട്ട നിറക്കണ് 
നാഴി നിറക്കണ് കണ്ടാ

തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത
തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത

നാടി വന്നപ്പോ ദേവി വന്നതും 
മൂതേവി പോയതും കണ്ടാ
വയറ്റാട്ടി വന്നപ്പോ നാടറിഞ്ഞതും 
നങ്ങേലി പെറ്റതും കണ്ടാ
വേല വന്നതും പാല പൂത്തതും 
മണം പരന്നതും കണ്ടാ
നീട്ടിപ്പാടണ കൂത്തുമാടത്തിൽ 
പാവകൾ ആടണ കണ്ടാ

തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത
തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത

നേരാണ് നേരാണ് നേരം കറുക്കണ്
രാമായണക്കഥ പിന്നെയും പാടണ്
ദാരികൻ ചാവണ് കാളിയും തുള്ളണ്
മേളോം കേൾക്കണ് താളോം കേൾക്കണ്‌

തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത
തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത
തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത
തെയ്തക തെയ്തക തെയ്തക തെയ്തക 
തെയ്തക തെയ്തക തെയ്ത

തക തക തക തക തക തക തകാ

തക തക തക തെയ്
തക തക തക തെയ്
തക തക തക തെയ്
തക തക തക തെയ്

മഴമുകിലാൽ നിറയും മനസ്സിൻ
മിഴി നിറയും ഒരു നീർകിളിയായ്
മഴമുകിലാൽ നിറയും മനസ്സിൻ
മിഴി നിറയും ഒരു നീർകിളിയായ്
മൊഴിയിടറുന്നോ ഓർമ്മകളാൽ
അലിയുന്നുവോ ഒരു മൗനമായ്

പ്രാണനിലേതോ വേദനയോടെ
ഉരുകുന്നുവോ മൂകതീരം
രാവുകളീറൻ ലഹരിയിലാടും
ചിറകണിയും ശലഭങ്ങൾ
ഇനി വരുമോ ഒരു സ്വപ്നമായെൻ
ജീവനിൽ പൂവിടും മധു നന്ദനം

മഴമുകിലാൽ നിറയും മനസ്സിൻ
മിഴി നിറയും ഒരു നീർകിളിയായ്

താരകളോരോ ജപമണിമാല്യം
കോർത്തിരിക്കും രാവിനോരം
പാഴ് ശ്രുതിയാലെൻ ജീവിതമാകെ
തേങ്ങലുമായ് അലയുമ്പോൾ
ഒരു മഴയായ് പൊഴിഞ്ഞീടുമോയെൻ
നോവിതിൽ സാന്ത്വന തൂമരന്ദം

മഴമുകിലാൽ നിറയും മനസ്സിൻ
മിഴി നിറയും ഒരു നീർകിളിയായ്
മൊഴിയിടറുന്നോ ഓർമ്മകളാൽ
അലിയുന്നുവോ ഒരു മൗനമായ്

ഏലാ ഏലാ
ഏലാ ഏലാ
മേലേ വിൺപടവുകൾ മേലേ 
ചെന്നേറാം പൂഞ്ചിറകുകളാലേ
ഈ നെഞ്ചിന്റെ ഉള്ളിൽ 
മിന്നും സ്വപ്നങ്ങളോ
ഇന്നാകാശം തൊട്ടേ മേയും മേഘങ്ങളായ്
ഇരുൾ മായും പുലർ നേരം വരവായ്

മേലേ വിൺപടവുകൾ മേലേ 
ചെന്നേറാം പൂഞ്ചിറകുകളാലേ

ഏയ് പതിവായുള്ളിൽ നൂറു വർണം
മനസ്സിൻ താളിൽ കാത്തു വെക്കുന്നേ
നിനവെഴുതാൻ
ഒരു കാണാനൂലിൽ കോർത്തെടുക്കും
കഥകൾ മെല്ലെ പീലി നീർത്തുന്നേ
ഇരയഴകായ്
കുളിരൂറുമീ നിമിഷങ്ങളിൽ
പ്രിയമുള്ളൊരാൾ അരികിൽ വന്നു
തുടരുന്നൊരീ വഴിയാത്രയിൽ
പ്രണയാർദ്രമാം തണല് തന്നു

ഇളം കാറ്റുഴിഞ്ഞു പോകുമ്പോൾ
ഇമ ചിമ്മി നിന്നു ചിരിയോടെ

മേലേ വിൺപടവുകൾ മേലേ 
ചെന്നേറാം പൂഞ്ചിറകുകളാലേ
ഈ നെഞ്ചിന്റെ ഉള്ളിൽ 
മിന്നും സ്വപ്നങ്ങളോ
ഇന്നാകാശം തൊട്ടേ മേയും മേഘങ്ങളായ്
ഇരുൾ മായും പുലർ നേരം വരവായ്

വരവായി നീ എൻ  ജീവനിൽ
തെളിവാനിലേ നിറതാരമായ്‌
പതിവായി നിൻ പിന്നാലെയെൻ
മിഴിയോടിയോ കൊതിയോടെയോ
തൊട്ടാലോ പൂവായ് മാറും 
മായാമൊട്ട് നീ
ചുറ്റോളം മുത്താനായും 
കാറ്റായ് മാറി ഞാൻ

ഞാനും നീയും ഓ ഓ ഓ
കാണുന്നേരം ഓ ഓ ഓ
താനെ പെയ്യും പൂന്തേന്മഴ
കാതിൽ മെല്ലെ ഓ ഓ ഓ
മൂളുന്നേരം ഓ ഓ ഓ
ഉള്ളിൽ തിങ്ങും പൊൻപൂത്തിര

പുലർവഴിയോരം നീ വരാനായ്‌
മതിവരുവോളം കാത്തു ഞാൻ
പ്രണയനിലാവേ നിന്നിലാകെ
നനയുന്ന നേരം ഓർത്തു ഞാൻ
ഒരു കണിയായ് നിന്നെ കാണും
ദിനമാരോ കാതിൽ ചൊല്ലും
നീയൊരുനാൾ ഉള്ളിന്നുള്ളിൻ 
ഉയിരാകും
മനസ്സറിയാ നേരം പോലും
ഇനി വെറുതെ മൂളിപാടും
തരിമഴവില്ലൂഞ്ഞാലാടും ദൂരേ ദൂരേ

വരവായി നീയെൻ ജീവനിൽ
തെളിവാനിലേ നിറതാരമായ്‌
പതിവായി നിൻ പിന്നാലെയെൻ
മിഴിയോടിയോ കൊതിയോടെയോ

തൊട്ടാലോ പൂവായ് മാറും 
മായാമൊട്ട് നീ
ചുറ്റോളം മുത്താനായും 
കാറ്റായ് മാറി ഞാൻ

ഞാനും നീയും ഓ ഓ ഓ
കാണുന്നേരം ഓ ഓ ഓ
താനെ പെയ്യും പൂന്തേന്മഴ
കാതിൽ മെല്ലെ ഓ ഓ ഓ
മൂളുന്നേരം ഓ ഓ ഓ
ഉള്ളിൽ തിങ്ങും പൊൻപൂത്തിര

ഞാനും നീയും ഞാനും നീയും
ഞാനും നീയും ഞാനും നീയും

രാവോരം നോവും നേരമോ
മായുന്നോ പൂനിലാവുമോ
ഏതേതോ വാനിൻ വാതിലോ
ഇരുളിൻ വിരലാൽ അടയാൻ
മൂകാനുവാദം തേടുമോ

നെഞ്ചമേ നെഞ്ചമേ നിൻ സ്വരമേ
കൺകളിൽ മിന്നിയ വെൺകണമേ
എന്തിനു പിന്നെയുമോർമ്മകളായ്‌ അകലേ

നെഞ്ചമേ നെഞ്ചമേ നിൻ സ്വരമേ
കൺകളിൽ മിന്നിയ വെൺകണമേ
എന്തിനു പിന്നെയുമോർമ്മകളായ്‌ അകലേ

പാതിമെയ്യേ ഇണനിഴലേ
ആടിയാളും വെയിലഴിയേ
മാഞ്ഞു പോയോ സ്വയമകലെ നീ
ദൂരെ ദൂരെ ചുവടുകളേ
പാറിടാനായ്‌ ചിറകണിയെ
തൂവലെങ്ങോ പൊഴിയുകയാണോ

നിറമഴവിൽ മറഞ്ഞു പോയെന്നോ
മുകിലെവിടെ പിടഞ്ഞു വീണെന്നോ
ആരാരേ തിരഞ്ഞു കാണാതെ
ആരോടും പറഞ്ഞു തീരാതെ
രാവിനോ ദൂരമോ കൂടുന്നോ

രാവോരം നോവും നേരമോ
മായുന്നോ പൂനിലാവുമോ
ഏതേതോ വാനിൻ വാതിലോ
ഇരുളിൻ വിരലാൽ അടയാൻ
മൂകാനുവാദം തേടുമോ

നെഞ്ചമേ നെഞ്ചമേ നിൻ സ്വരമേ
കൺകളിൽ മിന്നിയ വെൺകണമേ
എന്തിനു പിന്നെയുമോർമ്മകളായ്‌ അകലേ

നെഞ്ചമേ നെഞ്ചമേ നിൻ സ്വരമേ
കൺകളിൽ മിന്നിയ വെൺകണമേ
എന്തിനു പിന്നെയുമോർമ്മകളായ്‌ അകലേ

പാൽനിലാവിൻ പൊയ്‌കയിൽ
വെൺ തുഷാരം പെയ്‌ത പോൽ
എൻ കിനാവും മഞ്ഞു തൂകും
നിൻ മുഖം ഞാൻ കാണെക്കാണെ
പാൽനിലാവിൻ പൊയ്‌കയിൽ

നിൻ വസന്തം കൈ തൊടുമ്പോൾ
ഒരായിരം ദളങ്ങളാൽ 
വിരിഞ്ഞു മാനസം
കൺ നിറഞ്ഞാൽ നിൻ സ്വകാര്യം
തലോടലായ് മൊഴിഞ്ഞിടും
നിറഞ്ഞ സാന്ത്വനം

നോവും നേരം നീയെന്നുള്ളിൽ
മെല്ലേ പുൽകും തെന്നൽ പോലേ
വാടും നേരം വേനൽച്ചൂടിൽ
മാരിത്തൂവൽ വീശും പോലേ
ഒരേ സ്വരങ്ങളിൽ നാം സാമഗാനമായ്

നിൻ നിഴൽ പോൽ വേർപെടാതേ
വിമൂകമായ് അഗാധമായ് അലിഞ്ഞു
ചേർന്നിടാം
ഈ കരങ്ങൾ കൈവിടാതേ
സുഖങ്ങളിൽ നിരാശയിൽ
നടന്നു നീങ്ങിടാം

ഇന്നീ സ്വപ്‌നം തീരാതെങ്കിൽ
സങ്കൽപ്പങ്ങൾ നേരായെങ്കിൽ
തമ്മിൽ തമ്മിൽ മോഹം ചൊല്ലി
എന്നും നീയെൻ ചാരെയെങ്കിൽ
അറിഞ്ഞുവെങ്കിൽ നീ
എൻ സ്നേഹ നൊമ്പരം

നിന്നെ ഞാൻ കണ്ടന്നേ
മേഘം പൂക്കൾ പെയ്യുന്നേ
ഒന്നാവാൻ ഞാനന്നേ
നെഞ്ചിൽ തീർത്തൊരെൻ 
പ്രണയ പ്രപഞ്ചമിതാ

ദർശനാ
സർവം സദാ നിൻ സൗരഭം
ദർശനാ
എൻ ജീവനസായൂജ്യം
ദർശനാ
സ്നേഹാമൃതം എന്നിലേകൂ
ദർശനാ

നീ പോകും വഴിയിൽ 
വരം കാത്തുനിന്നു
ഒരു നോക്കു നൽകാതകന്നു നീ
ഓർക്കുന്ന നേരം കനലാണു നെഞ്ചിൽ
മറുവാക്കു ചൊല്ലാത്തതെന്തേ
ഏതൊരാഴത്തിൽ മൂടിവെച്ചാലുമഴകേ
മനസ്സു തേടിയെത്തുന്നു 
നിന്റെയീ പുഞ്ചിരി
നീയാം മധുവെ നുകരാൻ കാത്തു ഞാൻ

ദർശനാ
സർവം സദാ നിൻ സൗരഭം
ദർശനാ
എൻ ജീവനസായൂജ്യം
ദർശനാ
സ്നേഹാമൃതം എന്നിലേകൂ
ദർശനാ

നഭസ്സിൽ പൂർണ്ണവിധുവോ വദനം
മനസ്സോ അമൃതം നിയതം
ഒന്നാവാൻ ഞാനന്നേ
നെഞ്ചിൽ തീർത്തൊരെൻ 
പ്രണയ പ്രപഞ്ചമിതാ
ദർശനാ
സർവം സദാ നിൻ സൗരഭം
ദർശനാ
എൻ ജീവനസായൂജ്യം
ദർശനാ
സ്നേഹാമൃതം എന്നിലേകൂ
ദർശനാ

ദർശനാ
സ്നേഹാമൃതം എന്നിലേകൂ
ദർശനാ

നീ വരും തണല്‍ തരും 
മനം കവര്‍ന്നിടും
കരള്‍ കരഞ്ഞ രാത്രികള്‍ 
കടന്നു പോയിടും
ഇരുള്‍ നിറഞ്ഞ ജീവിതം 
പ്രകാശമായിടും വരെ
സ്വയം എരിഞ്ഞ നോവുകള്‍ 
അലിഞ്ഞു പോയിടും

നിന്‍ ചിരിയില്‍ 
തെളിയും തിരിയായ്
ഉയരെ പടരും നിഴലായ്
നിന്‍ മുഖമാകെ 
തഴുകുന്നൊരു പൂവായ്
അരികെ വിരിയും മലരായ്

ഈ ശിശിരം പൊഴിയും മടിയില്‍
സഖിയേ ഹൃതുവായ് വരൂ
നിന്‍ ശ്രുതിയില്‍ ഒഴുകും പുഴയായ്
അകലെ തിരയായ് അലയാം
വാ അരികെ കനവിന്‍ നിറമായ്
കഥകള്‍ പറയാം പതിവായ്
എന്‍ അഴകേ മലരിന്‍ 
മധുവില്‍ ശലഭങ്ങളായിടാം

ആയിരം താരദീപങ്ങളായി 
രാവൊരുങ്ങുന്ന തൃക്കാർത്തിക
കസവിൻ ഇഴകൾ  ഞൊറിയും മുകിലേ 
കളികൾ പറയൂ
കൊലുസ്സിൻ കിലുകിൽ ചുവടിൽ 
ഉണരും ഒരു തിരുവാതിര

ആയിരം താരദീപങ്ങളായി
രാവൊരുങ്ങുന്ന തൃക്കാർത്തിക

നീലാഞ്ജനം കണ്ണിൽ 
ചൂടുന്ന രാവേ നിൻ 
ആഴങ്ങളിൽ എന്തേ ചെറുനൊമ്പരം
തൂവൽവിരൽ മീട്ടും 
വീണാവിനോദം പോൽ 
ഈറൻ നിലാവിന്റെ മധുമന്ത്രണം
നാടൻ പഴമ്പാട്ടിനീണങ്ങളായ് 
ഏതോ കഥക്കൂട്ടു ചായങ്ങളായ്
ഇരവിൻ വഴിയിൽ നിറയും
അകിലിൻ മണവും ഉയരും അഴകെഴും

ആയിരം താരദീപങ്ങളായി 
രാവൊരുങ്ങുന്ന തൃക്കാർത്തിക

മുത്തശ്ശി മാവോതും നാവേറുതോറ്റങ്ങൾ 
ഉൾപ്പൂവിലാവോളം പെയ്തലിഞ്ഞു
നാഗക്കളം കേറി ആടുന്ന കാറ്റിന്റെ 
ഓർമ്മക്കരിക്കൂന്തൽ കെട്ടഴിഞ്ഞു
നെഞ്ചിൻ മിടിപ്പൊന്നു കൂടുന്നുവോ 
പുള്ളോർക്കുടം പോലെ തോന്നുന്നുവോ 
മലരും മനവും വിടരും 
പൊരുളും കനവും തളരും 
സമയമിതായിരം താരദീപങ്ങളായി 
രാവൊരുങ്ങുന്ന തൃക്കാർത്തിക 
കസവിൻ ഇഴകൾ  ഞൊറിയും മുകിലേ 
കളികൾ പറയൂ
കൊലുസ്സിൻ കിലുകിൽ 
ചുവടിൽ ഉണരും ഒരു തിരുവാതിര

അരികത്തായ് അഴകേ
മോഹിക്കും മിഴികൾ
പ്രേമത്തിൻ മധുരം നുകരാൻ
കാണാനായ് കനവേ
അതിലേറേ കൊതിയായ്
നീയെന്നിൽ പടരും നിമിഷം

സഖി നിന്നെ കാത്ത്
സഖി നിന്നെ ഓർത്ത്
സ്വപ്നം കാണും നേരത്ത്
ഇനിയെന്നും തുണയായ്
ഇനിയെന്നും നിഴലായ്
പെണ്ണേ നീയെൻ ചാരത്ത്
അരികത്തായ് അഴകേ
മോഹിക്കും മിഴികൾ
പ്രേമത്തിൻ മധുരം നുകരാൻ

തമ്മിൽ കാണാൻ
ദൂരം താണ്ടി പോകാം
എൻ വരയിൽ തെളിയും
മായാരൂപം തേടാം
നിനവൊരു തളിരിത മലരായ്
മലരൊരു മധുകണ തനുവായ്
തനുമതി പുളകിത തിരയായ്
തിരയതു കടലല മൊഴിയായ്
അറിയാതെ മഴയായി
എൻ വാനിൽ പൊഴിയാൻ
വരുമോ നീ മുകിലോടേ
മണിമാരൻ അരികേ

സഖി നിന്നെ കാത്ത്
സഖി നിന്നെ ഓർത്ത്
സ്വപ്നം കാണും നേരത്ത്
ഇനിയെന്നും തുണയായ്
ഇനിയെന്നും നിഴലായ്
പെണ്ണേ നീയെൻ ചാരത്ത്

മേലേ വാനിൽ മായാകാശത്താരം
മിന്നാമിന്നി പെണ്ണോടലിയും നേരം
എൻമനമൊരു ചെറുകിളിപോലെ
കിളിമൊഴി മധുവിധു സുഖമോടെ
സുഖമെഴുമനുപമ കുളിർപോലെ
കുളിരതു പലവുരു തളിരായി
അരികിൽ നീ അഴകേ നീ
തഴുകാമോ മൃദുവായ്
നിന്നോടെൻ പ്രണയം ഞാൻ
അറിയാതെ മൊഴിയാം

അരികത്തായ് അഴകേ
മോഹിക്കും മിഴികൾ
പ്രേമത്തിൻ മധുരം നുകരാൻ
കാണാനായ് കനവേ
അതിലേറേ കൊതിയായ്
നീയെന്നിൽ പടരും നിമിഷം

സഖി നിന്നെ കാത്ത്
ഇനി നിന്നെ ഓർത്ത്
സ്വപ്നം കാണും നേരത്ത് 
ഇനിയെന്നും തുണയായ്
ഇനിയെന്നും നിഴലായ്
കണ്ണേ നീയെൻ ചാരത്ത്
പെണ്ണേ നീയെൻ ചാരത്ത്

മുകിൽച്ചട്ടിയിൽ പകൽ ചുട്ടിതാ
തുടത്തപ്പമൊന്ന്
തിരക്കേറുമീ തെരുപ്പാതയിൽ
അരിക്കൂട്ടൊരുങ്ങ്

മുകിൽച്ചട്ടിയിൽ പകൽ ചുട്ടിതാ
തുടത്തപ്പമൊന്ന്
തിരക്കേറുമീ തെരുപ്പാതയിൽ
അരിക്കൂട്ടൊരുങ്ങ്

ഓരോ പൂരവും ആരവും 
ഏകണ താരണി ഊരിൽ
തേക്കിൻ കാടിതു 
ചുറ്റണ നാടിതു മിണ്ടണ നേരം
മൊഴിക്കൊക്കെയും വേഗം
മിടിക്കുന്നൊരീ താളം
തിരുപ്പള്ളിയിൽ കൂടാം
പെരുന്നാളിന് കാണാം

മുകിൽച്ചട്ടിയിൽ പകൽ ചുട്ടിതാ
തുടത്തപ്പമൊന്ന്
തിരക്കേറുമീ തെരുപ്പാതയിൽ
അരിക്കൂട്ടൊരുങ്ങ്

താനെ തന്താനാനെ തന്താനാനേ
താനെ തന്താനാനെ തന്താനാനേ
തന്താനാനെ താനാനാനേ താനാനാനേനേ
തക തന്താനാനെ താനാനാനേ
താനാനാനേനേ

താരകപ്പൂനെല്ലാൽ കല്ലുരലിൽ
കുത്തിക്കുത്തി
തുള്ളി അന്തിക്കള്ളൊഴിച്ച് 
മാവു കൂട്ടീട്ട് തകതകതെയ്

താരകപ്പൂനെല്ലാൽ കല്ലുരലിൽ
കുത്തിക്കുത്തി
തുള്ളി അന്തിക്കള്ളൊഴിച്ച് 
മാവു കൂട്ടീട്ട് തകതകതെയ്

വെണ്ണിലാവിൽ വേകും 
വെള്ളയപ്പത്തിങ്കൾ
നിന്റെ കൈയ്യാൽ ചുട്ടതാണോ 
സുന്ദരിപ്പെണ്ണേ
തകതകതെയ്

തൊട്ടുപോയാൽ പട്ടുപോലെ 
തോന്നുമീയപ്പം
നിന്റെയൊപ്പം കട്ടെടുക്കാൻ 
തോന്നലാണിപ്പം
കൊതി കൊണ്ടപ്പം കുടൽ വെന്തപ്പം
ഹായ് മുന്നിൽ വെള്ളേപ്പം
ഇനിയപ്പപ്പം ഇലയിട്ടപ്പം 
തുടു തുമ്പപ്പൂവപ്പം

മുകിൽച്ചട്ടിയിൽ പകൽ ചുട്ടിതാ
തുടത്തപ്പമൊന്ന്
തിരക്കേറുമീ തെരുപ്പാതയിൽ
അരിക്കൂട്ടൊരുങ്ങ്

മുകിൽച്ചട്ടിയിൽ പകൽ ചുട്ടിതാ
തുടത്തപ്പമൊന്ന്
തിരക്കേറുമീ തെരുപ്പാതയിൽ
അരിക്കൂട്ടൊരുങ്ങ്

ഓരോ പൂരവും ആരവും 
ഏകണ താരണി ഊരിൽ
തേക്കിൻ കാടിതു ചുറ്റണ
നാടിതു മിണ്ടണ നേരം
മൊഴിക്കൊക്കെയും വേഗം
മിടിക്കുന്നൊരീ താളം
തിരുപ്പള്ളിയിൽ കൂടാം
പെരുന്നാളിന് കാണാം

മുകിൽച്ചട്ടിയിൽ പകൽ ചുട്ടിതാ
തുടത്തപ്പമൊന്ന്
തിരക്കേറുമീ തെരുപ്പാതയിൽ
അരിക്കൂട്ടൊരുങ്ങ്

പനിനീർ ഇതളിൽ നിനവായ്
ഒഴുകും തെളിനീർ
ഇന്നും കനവിൽ തിരിയായ്
തെളിയും അഴകേ
എന്നും എൻ സ്നേഹപൂങ്കനവിൽ
തോരാമഴയുടെ താഴ്വരയിൽ
നിന്നെ കാണാതെ കാണുവാൻ
കൊതിയോടെ നിന്നീടുന്നൂ

പനിനീർ ഇതളിൽ നിനവായ്
ഒഴുകും തെളിനീർ
ഇന്നും കനവിൽ തിരിയായ്
തെളിയും അഴകേ

മഞ്ചാടിക്കുന്നുകളിൽ പാടുന്ന
കോകിലമോ
ഒഴുകും പുഴയോരത്തായ്
പൂക്കുന്ന ചെമ്പകമോ
ഒരു വാക്കും മിണ്ടാതെ
ഒരു സ്നേഹപൂക്കാലം 
തന്നെന്റെ അരികത്തായ്
വന്നെന്നെ പുൽകാറായ്
എന്റെ ഉള്ളിൽ സ്നേഹവുമായ്
ഇന്നും വിരിയും പൂവിതളായ്

പനിനീർ ഇതളിൽ നിനവായ്
ഒഴുകും തെളിനീർ
ഇന്നും കനവിൽ തിരിയായ്
തെളിയും അഴകേ

മലനാടിൻ അഴകോലും
പുൽമേടിൻ നിറമാർന്ന
പ്രണയത്തിൻ ചിരി തൂകി
ഈ മേഘം മായാതെ
ഇല പൊഴിയും കാടുകളിൽ
മഞ്ഞിന്റെ തുള്ളികളാൽ
ഓളങ്ങൾ തീർത്തീടും 
ഈ ആറിൻ തീരത്ത്
എന്റെ ഉള്ളിൽ രാഗവുമായ്
വാനം നിറയും താരകമായ്

പനിനീർ ഇതളിൽ നിനവായ്
ഒഴുകും തെളിനീർ
ഇന്നും കനവിൽ തിരിയായ്
തെളിയും അഴകേ
എന്നും എൻ സ്നേഹപൂങ്കനവിൽ
തോരാമഴയുടെ താഴ്വരയിൽ
നിന്നെ കാണാതെ കാണുവാൻ
കൊതിയോടെ നിന്നീടുന്നൂ

നിന്നോട് ചേരാൻ ദൂരങ്ങളിൽ
വല്ലാതെ താനെ നീറുന്നു ഞാൻ
വെൺചില്ലു വാതിൽ ചാരുന്നു നീ
ഇരുളിതാ നിറയുമെൻ ഉള്ളാകവേ
ഇതുവരേ വാനോരം 
നീയേ താരം പോലേ 

നിന്നോട് ചേരാൻ ദൂരങ്ങളിൽ
വല്ലാതെ താനെ നീറുന്നു ഞാൻ
വെൺചില്ലു വാതിൽ ചാരുന്നു നീ
ഇരുളിതാ നിറയുമെൻ ഉള്ളാകവേ
ഇതുവരേ വാനോരം 
നീയേ താരം പോലേ

ഇന്നോളം നീയല്ലേ 
താളം നെഞ്ചോരം
എന്തേ നിന്നുള്ളിൽ പിന്നെന്തേ
എന്നാളും കണ്ണല്ലേ 
ഓമൽ കൂട്ടല്ലേ
ഒന്നും മിണ്ടാതെ ഇന്നെന്തേ

മകളായി കരുതി 
തണലായി തഴുകി 
ഓരോ നാളും നീയേ
ഉയിരായി അറിവായ് 
ചിരിയായി അലിവായ്  
ഓരോ നേരം നീയേ
എന്താണീ മൗനം 
താരേ ആതിരേ

നിന്നോട് ചേരാൻ ദൂരങ്ങളിൽ
വല്ലാതെ താനെ നീറുന്നു ഞാൻ
വെൺചില്ലു വാതിൽ ചാരുന്നു നീ
ഇരുളിതാ നിറയുമെൻ ഉള്ളാകവേ
ഇതുവരേ വാനോരം 
നീയേ താരം പോലെ

തീ മിന്നൽ തിളങ്ങി
കാറ്റും കോളും തുടങ്ങി
നാടിനാകെ കാവലാകും 
വീരൻ മണ്ണിൽ ഇറങ്ങി
ദേ കൺമുന്നിൽ പറന്നേ
കാക്കേം കാക്ക കുരുന്നായ്
കൂട്ടമോടേ കേട്ടുനിന്നേ 
ഡിഷ്യൂം ഡിഷ്യൂം

മഞ്ചാടി കാട്ടിനുള്ളിൽ 
പണ്ടൊരു നാളിൽ എത്തീ 
ഭീമൻ ഭീകരൻ
ഠോ ഠോ പൊട്ടും തോക്കിൽ വെന്തേ
പാവം മിണ്ടാപ്രാണികൾ
വന്നാരൊരാൾ മായാവിയായ്
ഡിഷ്ക്യൂം ഡിഷ്ക്യൂം പൂശിയേ
വൻ പേരാലിന്റെ 
കൊമ്പിലായി ഊഞ്ഞാലാക്കിയേ

ഈ ഭൂമി കുലുങ്ങി 
നടുങ്ങി കറങ്ങീടുന്നു ചുറ്റും
ചിറകിൽ ഇരുട്ടിൽ 
മിനുങ്ങും മിന്നാമിന്നികൾ
ആവേശം ഇരമ്പി തുളുമ്പി
നുറുങ്ങീടുന്നു എല്ലിൽ പലതും
തമ്പുരാനും കൊമ്പനാനേം ഓടിത്തള്ളിയോ

ഒണക്ക മുന്തിരി പറക്ക പറക്ക
മടുക്കുവോളം 
തിന്നോക്ക്യ തിന്നോക്ക്യ
തേങ്ങാക്കൊത്തൊന്നു 
കൊറിക്ക കൊറിക്ക
വെറ്റിലെം പാക്കും 
ചവക്ക ചവക്ക
പന്തലുമുഴുവൻ തെരക്കാ തെരക്കാ
പെണ്ണും ചെക്കനും വേർക്ക വേർക്ക
പെണ്ണിന്റെ മൊഞ്ച് 
കണ്ടോക്ക്യ കണ്ടോക്ക്യ
ചെക്കന്റെ പത്രാസു 
കണ്ടോക്ക്യ കണ്ടോക്ക്യ

പെണ്ണും ചെക്കനും കെട്ടും കഴിഞ്ഞ്
നടന്നു വരുമ്പോ ചിരിക്ക്യ ചിരിക്ക്യ
പെണ്ണും ചെക്കനും കെട്ടും കഴിഞ്ഞ്
നടന്നു വരുമ്പോ ചിരിക്ക്യ ചിരിക്ക്യ

ഒണക്ക മുന്തിരി പറക്ക പറക്ക
മടുക്കുവോളം 
തിന്നോക്ക്യ തിന്നോക്ക്യ
തേങ്ങാക്കൊത്തൊന്നു 
കൊറിക്ക കൊറിക്ക
വെറ്റിലെം പാക്കും 
ചവക്ക ചവക്ക

സ സ ധ പ മ പറക്ക പറക്ക
രി ഗ മ രി നി രി തിന്നോക്ക്യ തിന്നോക്ക്യ
ധ രി സ നി ധ പ കൊറിക്ക കൊറിക്ക
രി ഗ പ രി നി രി ചവക്ക ചവക്ക

പന്തലുമുഴുവൻ 
തെരക്കാ തെരക്കാ
പെണ്ണും ചെക്കനും 
വേർക്ക വേർക്ക
പെണ്ണിന്റെ മൊഞ്ച് 
കണ്ടോക്ക്യ കണ്ടോക്ക്യ
ചെക്കന്റെ പത്രാസു 
കണ്ടോക്ക്യ കണ്ടോക്ക്യ

പെണ്ണും ചെക്കനും കെട്ടും കഴിഞ്ഞ്
നടന്നു വരുമ്പോ ചിരിക്ക്യ ചിരിക്ക്യ
പെണ്ണും ചെക്കനും
നടന്നു വരുമ്പോ ചിരിക്ക്യ ചിരിക്ക്യ
ചിരിക്ക്യ ചിരിക്ക്യ
ഒണക്ക മുന്തിരി

യാ റഹീം യാ കരീം
യാ ബസ്വീർ
യാ ഹബീബ്
യാ നബി

അഹ്മദീ യാ നബി
ഹാഷ്മി ആഷിഖി
ആപ്സെ മിലായെ രഹമ്സാരെ
യാ മുബീൻ യാ നസീർ
യാ നജി മുഹമ്മദീ
ആഘ ഹേ ഖുദായ തും ഹമാരേ 
ഹേ

കണ്ണിലെൻറെ കണ്ണെറിഞ്ഞു 
കാണണം
കണ്ടമാനം ഖൽബുകൊണ്ടു 
മിണ്ടണം
കുന്നിലേറി പോവണം 
പുള്ളുപോലെ പാടണം
കൊഞ്ചിയീ കടത്തുതോണിയ്ക്കു-
ളളിലേറി നീന്തണം

കണ്ണിലെൻറെ കണ്ണെറിഞ്ഞു 
കാണണം
കണ്ടമാനം ഖൽബുകൊണ്ടു 
മിണ്ടണം
കുന്നിലേറി പോവണം 
പുള്ളുപോലെ പാടണം
കൊഞ്ചിയീ കടത്തുതോണിയ്ക്കു-
ളളിലേറി നീന്തണം

കണ്ണിലെൻറെ കണ്ണെറിഞ്ഞു 
കാണണം ഓ

കാട്ടുചെമ്പകം പൂത്ത 
കാവിലെത്തണം
കാറ്റുപോലും കണ്ടിടാതെ 
ചേർന്നിരിക്കണം
മാതളപ്പഴം പങ്കുചേർന്നു തിന്നണം
ചെംചുകപ്പു ചുണ്ടിലെൻറെ 
ചുണ്ടുമുത്തണം
പട്ടുടുപ്പിനെ 
പൊതിഞ്ഞൊരത്തറെന്ന പോൽ
ഒന്നു തമ്മിലായി 
വിടാതെയൊട്ടി നിൽക്കണം
വിണ്ണിലെ പന്തലിൽ 
ഒപ്പനക്കു ചോടുവെച്ചു
കൂടുമോ വെണ്ണിലാ ചന്ദ്രികേ

ഹായ് കണ്ണിലെൻറെ
കണ്ണെറിഞ്ഞു കാണണം

ഓത്തുപള്ളിയിൽ കേട്ട കെസ്സുപാട്ടിലെ
ഒന്നുചേർന്ന രണ്ടു കുഞ്ഞു 
ജിന്നുപോലെ നാം
ഓർമ നെയ്തൊരാ ഞാറ്റുപൂവരമ്പിലെ
ഓടിയോടിയന്തിവാനിനുമ്മറം വരെ
നുള്ളിനോക്കി ഞാൻ 
കിനാവു കണ്ടതാകുമോ
ഹാ ഉള്ളിനുള്ളിലായ് 
പെരുത്തൊരാശയാകുമോ
നെഞ്ചിലോ ചിഞ്ചിലം 
ദഫെടുത്ത് കൊട്ടിടുന്നു
പൊരുമോ നീയുമെൻ കൺമണി

കണ്ണിലെൻറെ കണ്ണെറിഞ്ഞു 
കാണണം
കണ്ടമാനം ഖൽബുകൊണ്ടു 
മിണ്ടണം
കുന്നിലേറി പോവണം 
പുള്ളുപോലെ പാടണം
കൊഞ്ചിയീ കടത്തുതോണിയ്ക്കു-
ളളിലേറി നീന്തണം

ഉയിരേ ഒരു ജന്മം നിന്നേ
ഞാനും അറിയാതെ പോകേ
വാഴ്വിൽ കനലാളും പോലെ
ഉരുകുന്നൊരു മോഹം നീയേ

നെഞ്ചുലഞ്ഞ മുറിവിലായ്
മെല്ലെ മെല്ലെ തഴുകുവാൻ
നിലവാകാം നിഴലാകാം
മണ്ണടിയും നാൾ വരെ
കൂടെ കാവലായ് കണ്ണേ നിന്നേ കാക്കാം
സ്വപ്നം നീ സ്വന്തം നീയേ
സ്വർഗം നീ സർവം നീയേ

മേഘം വാനിലെങ്കിലും
ദൂരെ ദൂരെ മാഞ്ഞുവെങ്കിലും
താഴെ ആഴിയെത്തുവാൻ
മഴയായ് വീണ്ടും പെയ്തിറങ്ങുമേ

ഉലകിതിനോടും പൊരുതിടുമിനി ഞാൻ
നിന്നെ നേടാനഴകേ
ഇവളിനി നിന്നിൽ കലരുകയായി
ഒരു നദിയായ് നാമൊഴുകാം
മിഴിയിൽ നീയേ നീയേ
നീയേ നീയേ

ഉയിരേ ഒരു ജന്മം നിന്നേ
ഞാനും അറിയാതെ പോകേ
വാഴ്വിൽ കനലാളും പോലെ
ഉരുകുന്നൊരു മോഹം നീയേ

നെഞ്ചുലഞ്ഞ മുറിവിലായ്
മെല്ലെ മെല്ലെ തഴുകുവാൻ
നിലവാകാം നിഴലാകാം
മണ്ണടിയും നാൾ വരെ
കൂടെ കാവലായ് 
കണ്ണേ നിന്നേ കാക്കാം
സ്വപ്നം നീ സ്വന്തം നീയേ
സ്വർഗം നീ സർവം നീയേ

സ്വപ്നം നീ സ്വന്തം നീയേ
സ്വർഗം നീ സർവം നീയേ

ഒരു മാത്ര നിൻ ചിരി നാളമെൻ
അഴലാഴിയിൽ വെയിലാകവേ
ഇതു പ്രണയമോ കളവാണോ
പറയൂ മിഴി തേടുന്നു ഞാൻ

ഒരു മാത്ര നിൻ ചിരി നാളമെൻ

മുറിവാകും കിനാവോ
പേറുന്നൊരെന്നിൽ
നിലാക്കൈ വീണു
തുടു തെന്നൽ പൊതിഞ്ഞും
വിങ്ങൽ മറഞ്ഞും
മനം ചേലാർന്നു
വർണ്ണക്കാലമെന്നാണോ
മധുവാം തലോടൽ പോലെ നീ
ഇനി ജാലമെന്നാണോ
ഇതൊരുദയമോ
ഇരുളാണോ
പറയൂ മിഴി തേടുന്നു ഞാൻ

ഒരു മാത്ര നിൻ ചിരി നാളമെൻ

പല ജന്മങ്ങളൊന്നിൽ
പണ്ടീ മുഖം ഞാൻ
കണ്ടതാണെന്നോ
ഇനിയെന്നും സദാ 
വെൺതിങ്കൾ പളുങ്കായ്
മിന്നിടാമെന്നോ
മുല്ലപ്പൂക്കളേ ചൊല്ലൂ
മുടിമേലെയെത്താൻ നേരമോ
മറുവാക്കു തേടുന്നോ
ഇത് വിടരുമോ കൊഴിയാനോ
പറയൂ മിഴി തേടുന്നു ഞാൻ

ഒരു മാത്ര നിൻ ചിരി നാളമെൻ
അഴലാഴിയിൽ വെയിലാകവേ
ഇതു പ്രണയമോ കളവാണോ
പറയൂ മിഴി തേടുന്നു ഞാൻ

നിലാവിന്‍റെ നീലഭസ്മ- 
കുറിയണിഞ്ഞവളേ
കാതിലോല കമ്മലിട്ടു 
കുണുങ്ങി നിൽപ്പവളേ
ഏതപൂർവ്വ തപസ്സിനാൽ 
ഞാൻ സ്വന്തമാക്കി നിൻ
രാഗലോല പരാഗസുന്ദര 
ചന്ദ്രമുഖബിംബം

നിലാവിന്‍റെ നീലഭസ്മ-
കുറിയണിഞ്ഞവളേ
കാതിലോല കമ്മലിട്ടു 
കുണുങ്ങി നിൽപ്പവളേ

തങ്കമുരുകും നിന്‍റെ മെയ് 
തകിടിലിൽ ഞാനെൻ
നെഞ്ചിലെ അനുരാഗത്തിൻ 
മന്ത്രമെഴുതുമ്പോൾ
കണ്ണിലെരിയും കുഞ്ഞുമൺ ‌
വിളക്കിൽ വീണ്ടും
വിങ്ങുമെൻ അഭിലാഷത്താൽ 
എണ്ണ പകരുമ്പോൾ
തെച്ചിപ്പൂഞ്ചോപ്പിൽ തത്തും 
ചുണ്ടിൻ‌മേൽ ചുംബിക്കുമ്പോൾ
ചെല്ലക്കാറ്റേ കൊഞ്ചുമ്പോൾ
എന്തിനീ നാണം തേനിളം നാണം

നിലാവിന്‍റെ നീലഭസ്മ 
കുറിയണിഞ്ഞവളേ
കാതിലോല കമ്മലിട്ടു 
കുണുങ്ങി നിൽപ്പവളേ

മേടമാസച്ചൂടിലെ 
നിലാവും തേടി
നാട്ടുമാവിൻ ചോട്ടിൽ നാം 
വന്നിരിക്കുമ്പോൾ
കുഞ്ഞുകാറ്റിൻ ലോലമാം 
കുസൃതിക്കൈകൾ
നിന്റെയോമൽ പാവാട
തുമ്പുലയ്ക്കുമ്പോൾ
ചാഞ്ചക്കം ചെല്ലക്കൊമ്പിൽ 
ചിങ്കാരച്ചേലിൽ മെല്ലെ
താഴം‌പൂവായ് തുള്ളുമ്പോൾ 
നീയെനിയ്ക്കല്ലേ 
നിൻ പാട്ടെനിയ്ക്കല്ലേ

നിലാവിന്‍റെ നീലഭസ്മ 
കുറിയണിഞ്ഞവളേ
കാതിലോല കമ്മലിട്ടു 
കുണുങ്ങി നിൽപ്പവളേ
ഏതപൂർവ്വ തപസ്സിനാൽ 
ഞാൻ സ്വന്തമാക്കി നിൻ
രാഗലോല പരാഗസുന്ദര 
ചന്ദ്രമുഖബിംബം
മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ

മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ
എന്മാറില്‍ നീയേതോ സംഗീതം
മുത്തം പെയ്യാന്‍ വാ 
കഥ ചൊല്ലാന്‍ വാ
മധുമന്ദാരം ഇനി നീയല്ലോ 

മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ

കളമൊഴിക്കന്നിമണ്ണില്‍ 
കളമെഴുതീടുമ്പോള്‍
പുതുമഴപ്പാടങ്ങളില്‍ പുളകം വീണു
കളമൊഴിക്കന്നിമണ്ണില്‍ 
കളമെഴുതീടുമ്പോള്‍
പുതുമഴപ്പാടങ്ങളില്‍ പുളകം വീണു

സഖിയായ് സന്ധ്യകളില്‍ നീ വാ
മിഴിയാല്‍ പുല്‍കിയ നീ പിന്നേ 
എഴുതി അനുരാഗം വിണ്ണില്‍
മുത്തം പെയ്യാന്‍ വാ 
കഥ ചൊല്ലാന്‍ വാ
മധുമന്ദാരം ഇനി നീയല്ലോ 

മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ
എന്മാറില്‍ നീയേതോ സംഗീതം
മുത്തം പെയ്യാന്‍ വാ 
കഥ ചൊല്ലാന്‍ വാ
മധുമന്ദാരം ഇനി നീയല്ലോ 

മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ

പ്രണയത്തിന്‍ കല്‍പ്പടവില്‍ 
അലയിളകീടുമ്പോള്‍
വിരഹിണി തന്നധരം പൂവിതളായി
പ്രണയത്തിന്‍ കല്‍പ്പടവില്‍ 
അലയിളകീടുമ്പോള്‍
വിരഹിണി തന്നധരം പൂവിതളായി

കുളിരും ചന്ദ്രികപോല്‍ നിന്നെ
അരികില്‍ ഞാനുറക്കാം മെല്ലെ
മയങ്ങൂ മധുപാത്രം പോലെ
മുത്തം പെയ്യാന്‍ വാ 
കഥ ചൊല്ലാന്‍ വാ
മധുമന്ദാരം ഇനി നീയല്ലോ 

മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ
എന്മാറില്‍ നീയേതോ സംഗീതം
മുത്തം പെയ്യാന്‍ വാ 
കഥ ചൊല്ലാന്‍ വാ
മധുമന്ദാരം ഇനി നീയല്ലോ 

മഴവില്‍ക്കൊടിയില്‍ 
മണിമേഘം പോലെ നീ
അഴകേ മനസ്സില്‍ 
പൊന്നൂഞ്ഞാലാടാന്‍ വാ
കണിക്കൊന്നകൾ പൂക്കുമ്പോൾ
മണിത്തൊങ്ങലും ചാർത്തുമ്പോൾ
ആരേകും വിഷുക്കൈനീട്ടം

കണിക്കൊന്നകൾ പൂക്കുമ്പോൾ
മണിത്തൊങ്ങലും ചാർത്തുമ്പോൾ

കുറുമൊഴിയേ കിളിയേ കിളിക്കണ്ണിൽ
കരിമഷിയോ കളവോ എഴുതീ നീ
പച്ചപ്പട്ടു തൂവലിൽ മുട്ടിയുരുമ്മാൻ
ഇഷ്ടമുള്ളൊരാളിനെ സ്വപ്നം കണ്ടു നീ
കാത്തിരിപ്പിൻ വേദനകൾ ആരറിയുന്നൂ

കണിക്കൊന്നകൾ പൂക്കുമ്പോൾ
മണിത്തൊങ്ങലും ചാർത്തുമ്പോൾ

തൊഴുതുവരാനണിയാനിലച്ചാന്തിൻ
തൊടുകുറിയും മുടിയിൽ 
ഒരു പൂവും
കൊണ്ടുവന്നു തന്നതാരോ 
ചൊല്ലൂ കിളിയേ
പൊൻ‌കിനാവോ പിന്നെയൊന്നും 
കണ്ടതില്ലയോ
കാടു പൂക്കും കാലമായി 
മാധവമായി
കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ
കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ
ഒരു ലാത്തിത്തുമ്പിൽ 
നിന്നെയൊതുക്കും മാരൻ
ഇനി ഇട്ടാവട്ട കൂട്ടിലടയ്ക്കും വീരൻ

കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ

നീ നാവെടുത്താൽ ഞാൻ വാളെടുക്കും
നിന്റെ തലക്കനം പറ പറക്കും
ഞാൻ കാക്കിയിട്ടാൽ 
നീ തൊഴുതു നിൽക്കും
മുന്നിൽ അടിമുടി വിറച്ചു നിൽക്കും
ചേലുള്ള ചുണ്ടും നുണക്കുഴികവിളും
ചേലുള്ള ചുണ്ടും നുണക്കുഴികവിളും
മുത്തമിട്ടു മുത്തമിട്ടു കടിച്ചെടുക്കും

കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ
കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ

ഞാൻ കളം വരച്ചാൽ 
നീ അതിലൊതുങ്ങും
നിന്റെ കുറുമ്പിന്റെ കൂമ്പൊടിക്കും
ഞാൻ മനസ്സു വെച്ചാൽ 
എന്തും നടക്കുമെടീ
നീ എനിക്കടിമയെടീ
പൂവന്റെ മുൻപിൽ 
പിട വന്നു വിളഞ്ഞാൽ
പൂവന്റെ മുൻപിൽ 
പിട വന്നു വിളഞ്ഞാൽ
മുട്ടയിട്ട് മുട്ടയിട്ട് അടയിരിക്കും

കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ
കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ
ഒരു ലാത്തിത്തുമ്പിൽ 
നിന്നെയൊതുക്കും മാരൻ
ഇനി ഇട്ടാവട്ട കൂട്ടിലടയ്ക്കും വീരൻ

കാന്താരിപ്പെണ്ണേ കാന്താരിപ്പെണ്ണേ
കാന്തന്റെ നെഞ്ചിൽ കത്തിക്കേറാതെ

മന്മഥനല്ലേ നിന്റെ മന്മഥനല്ലേ
വല്ലഭനല്ലേ നിന്റെ വല്ലഭനല്ലേ
മധുവിധുവിലെ നിശ മാദകനിശ
വിവശതയുടെ നിശ നിശ
രതിയൊരു മദരസം

മന്മഥനല്ലേ നിന്റെ മന്മഥനല്ലേ
വല്ലഭനല്ലേ നിന്റെ വല്ലഭനല്ലേ

ഇളഞൊറിയിൽ കളമെഴുതും 
നഖമുന ഞാനേ
തളിരുകളിൽ കുളിരണിയും 
വനലത ഞാനേ
ഇളഞൊറിയിൽ കളമെഴുതും 
നഖമുന ഞാനേ
തളിരുകളിൽ കുളിരണിയും 
വനലത ഞാനേ
താളം തുള്ളും അല്ലിക്കുടങ്ങളെ 
അമ്മാനമാടുന്ന കാറ്റേ
താളം തുള്ളും അല്ലിക്കുടങ്ങളെ 
അമ്മാനമാടുന്ന കാറ്റേ
നീയെൻ നെഞ്ചം കീറി മെല്ലെ

മന്മഥനല്ലേ നിന്റെ മന്മഥനല്ലേ
വല്ലഭനല്ലേ നിന്റെ വല്ലഭനല്ലേ

അരുവിയിവൾ 
സ്വരമണിയും വല്ലകിയല്ലേ
അരമണികൾ സ്വയമുണരാൻ 
വിരലുകളില്ലേ
അരുവിയിവൾ 
സ്വരമണിയും വല്ലകിയല്ലേ
അരമണികൾ സ്വയമുണരാൻ 
വിരലുകളില്ലേ
കള്ളത്തെന്നൽ ഒട്ടുന്ന പോലൊന്ന്
മുത്തിത്തലോടുവാൻ മോഹം
കള്ളത്തെന്നൽ ഒട്ടുന്ന പോലൊന്ന്
മുത്തിത്തലോടുവാൻ മോഹം
കൈയ്യിൽ മെയ്യിൽ ഈറൻ മാല്യം

മന്മഥനല്ലേ നിന്റെ മന്മഥനല്ലേ
വല്ലഭനല്ലേ നിന്റെ വല്ലഭനല്ലേ
കണ്ണും ചിമ്മി ചിമ്മി 
കാച്ചി വെച്ചതെല്ലാം
കട്ടെടുത്ത വെള്ളക്കുറുമ്പീ
കണ്ണൂം നട്ടു കണ്ടെൻ 
തൊണ്ടിയോടെ എല്ലാം
കൊണ്ടു പോണ കണ്ടേ കുറിഞ്ഞീ
രണ്ടെണ്ണം ചെന്നാൽ വെട്ടിത്തുറന്നെല്ലാം
മിണ്ടുന്നതെന്തേ പതിവായ്
തട്ടിന്റെ മീതെ ചക്കിപ്പെണ്ണേ നിന്നെ
പൂട്ടുന്നതെന്റെ മനസ്സിന്റെ രസമായ്

കണ്ണും ചിമ്മി ചിമ്മി 
കാച്ചി വെച്ചതെല്ലാം
കണ്ണും ചിമ്മി ചിമ്മി 
കാച്ചി വെച്ചതെല്ലാം
കട്ടെടുത്ത വെള്ളക്കുറുമ്പീ

നുരപൊങ്ങി വരും സുഖലഹരികളിൽ
നമ്മളുരുമ്മിയിരുന്നേ
കനവൊരു ചിറകേറി വരുന്നേ
നുരപൊങ്ങി വരും സുഖലഹരികളിൽ
നമ്മളുരുമ്മിയിരുന്നേ
കനവൊരു ചിറകേറി വരുന്നേ
ഒരു കള്ളിയിവൾ കരളല്ലിയിലെല്ലാം
തൊടുകുറിയരുളി വിരിഞ്ഞേ
ഒരു കള്ളിയിവൾ കരളല്ലിയിലെല്ലാം
തൊടുകുറിയരുളി വിരിഞ്ഞേ
ഓഹോ ഓഹൊ ഹൊ
ഏഹേ ഏഹെ ഹേ

കണ്ണും ചിമ്മി ചിമ്മി 
കാച്ചി വെച്ചതെല്ലാം
കട്ടെടുത്ത വെള്ളക്കുറുമ്പീ
കണ്ണൂം നട്ടു കണ്ടെൻ 
തൊണ്ടിയോടെ എല്ലാം
കൊണ്ടു പോണ കണ്ടേ കുറിഞ്ഞീ

പണമുള്ളവരും പിണമായവരും
ഉള്ളു തുറന്നു വരുന്നേ
കനവൊരു ചിറകേറി വരുന്നേ
പണമുള്ളവരും പിണമായവരും
ഉള്ളു തുറന്നു വരുന്നേ
കനവൊരു ചിറകേറി വരുന്നേ
കരിങ്കണ്ണിയിവൾ കഥയാകേ മറന്നേ
കതകു തുറന്നു വരുന്നേ
കരിങ്കണ്ണിയിവൾ കഥയാകേ മറന്നേ
കതകു തുറന്നു വരുന്നേ

ഓഹോ ഓഹൊ ഹൊ
ഏഹേ ഏഹെ ഹേ
കണ്ണും ചിമ്മി ചിമ്മി 
കാച്ചി വെച്ചതെല്ലാം
കട്ടെടുത്ത വെള്ളക്കുറുമ്പീ
കണ്ണൂം നട്ടു കണ്ടെൻ 
തൊണ്ടിയോടെ എല്ലാം
കൊണ്ടു പോണ കണ്ടേ കുറിഞ്ഞീ
എന്നും നിനക്കായി പാടാം
എന്നെ നിനക്കായി നൽകാം
എന്നും നിനക്കായി പാടാം
എന്നെ നിനക്കായി നൽകാം
കണ്ണിൽ നീയേ നെഞ്ചിൽ നീയേ
ഓർമ്മയിൽ നീ മാത്രമെന്നും
നീയില്ലാതെ ഞാനില്ല തോഴാ

എന്നും നിനക്കായി പാടാം
എന്നെ നിനക്കായി നൽകാം
കണ്ണിൽ നീയേ നെഞ്ചിൽ നീയേ
ഓർമ്മയിൽ നീ മാത്രമെന്നും
നീയില്ലാതെ ഞാനില്ല തോഴീ

എന്നും നിനക്കായി പാടാം
എന്നെ നിനക്കായി നൽകാം

ആരും അറിയാതേ  
കാതിൽ പറയാതേ 
അഴകേ നിൻ ചൊടിയിൽ
പ്രണയം പകരാം ഞാൻ
കള്ളക്കാറ്റിതറിയുമ്പോൾ
എങ്ങും പാടി നടക്കുമ്പോൾ
കള്ളിപ്പെണ്ണിനിടനെഞ്ചിൽ
കുടു കുടേ താളമടിക്കുമ്പോൾ
നാലാളും കാൺകെ ഞാൻ 
നിന്നെയെൻ വധുവാക്കും

നീയില്ലാതെ ഞാനില്ല തോഴാ

എന്നും നിനക്കായി പാടാം
എന്നെ നിനക്കായി നൽകാം
കണ്ണിൽ നീയേ നെഞ്ചിൽ നീയേ
ഓർമ്മയിൽ നീ മാത്രമെന്നും
നീയില്ലാതെ ഞാനില്ല തോഴീ

എന്നും നിനക്കായി പാടാം
എന്നെ നിനക്കായി നൽകാം

മാനം കുതിരുമ്പോൾ 
മൗനം പൊഴിയുമ്പോൾ
കവിതേ നിൻ കവിളിൽ 
കളഭം പകരാം ഞാൻ
നാണത്തോണി മറിയുമ്പോൾ
കണ്ണിൽ ഓളമടിക്കുമ്പോൾ
തുമ്പിപ്പെണ്ണവൾ ഇരു കൈയ്യാൽ
മണിമണീ മാല കൊരുക്കുമ്പോൾ
നാളാളും കാൺകേ ഞാൻ 
നിന്നെയെൻ സഖിയാക്കും

നീയില്ലാതെ ഞാനില്ല മണ്ണിൽ

എന്നും നിനക്കായി പാടാം
എന്നെ നിനക്കായി നൽകാം
കണ്ണിൽ നീയേ നെഞ്ചിൽ നീയേ
ഓർമ്മയിൽ നീ മാത്രമെന്നും
നീയില്ലാതെ ഞാനില്ല തോഴാ 
കേഴമങ്കണ്ണാളെ കുറത്തീ 
താഴമ്പൂ മെയ്യാളെ
നിന്റെ കാണാത്തമാമ്പഴങ്ങൾ
കാന്താരീ ഞാനൊന്നു കണ്ടോട്ടെ
അയ്യട എള്ളോളം നാണമില്ലേ
നിനക്കെൻ കള്ളകരിങ്കുറവാ
പള്ളു പറഞ്ഞുകൊണ്ടെൻ
പിന്നാലേ തുള്ളി നടക്കല്ലേ

കേഴമങ്കണ്ണാളെ കുറത്തീ 
താഴമ്പൂ മെയ്യാളെ
നിന്റെ കാണാത്തമാമ്പഴങ്ങൾ
കാന്താരീ ഞാനൊന്നു കണ്ടോട്ടെ

തോണ്ടി പഴം പോലെ 
ചുവന്നൊരു ചുണ്ടുള്ള പെണ്ണാളെ
ചക്കര തുണ്ടല്ലേ എനിക്കൊരു 
മുത്തം തരില്ലേ നീ 
അന്തി കള്ളും കുടിച്ചു കിന്നാരം 
കൊഞ്ചി കുഴഞ്ഞു വന്നാൽ 
പൊന്നിട്ടു മൂടിയാലും 
നിനക്കി പെണ്ണിനെ കിട്ടൂല്ല

കേഴമങ്കണ്ണാളെ കുറത്തീ 
താഴമ്പൂ മെയ്യാളെ
നിന്റെ കാണാത്തമാമ്പഴങ്ങൾ
കാന്താരീ ഞാനൊന്നു കണ്ടോട്ടെ

ചന്തത്തിൽ നീ കുണുങ്ങി  
നടന്നാൽ ചങ്കിടിപ്പേറുന്നെ  
ചില്ലി കൊടിയാലേ കുറത്തി 
കൊല്ലാതെ കൊല്ലല്ലേ 
പുന്നാരം  കൊണ്ടെന്നെ 
മയക്കിയ പൂവാലൻ കുറവാ
തൊട്ടു നുണച്ചാട്ടെ 
എന്നെ നീ കെട്ടി പിടിച്ചാട്ടെ

കേഴമങ്കണ്ണാളെ കുറത്തീ 
താഴമ്പൂ മെയ്യാളെ
നിന്റെ കാണാത്തമാമ്പഴങ്ങൾ
കാന്താരീ ഞാനൊന്നു കണ്ടോട്ടെ
കേഴമങ്കണ്ണാളെ കുറത്തീ 
താഴമ്പൂ മെയ്യാളെ
നിന്റെ കാണാത്തമാമ്പഴങ്ങൾ
കാന്താരീ ഞാനൊന്നു കണ്ടോട്ടെ
ഛേ എള്ളോളം നാണമില്ലേ
നിനക്കെൻ കള്ളകരിങ്കുറവാ
പള്ളു പറഞ്ഞുകൊണ്ടെൻ
പിന്നാലേ തുള്ളി നടക്കല്ലേ
നിരുപമ ബ്രഹ്മാണ്ഡ സമ്മോഹിനി
രക്കു തക തക തകിട ധിം
നിഖില നിത്യാനന്ദ മന്ദാകിനി

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി
ഘനസാരസുഗന്ധി വിലാസിനി നീ
കനകാംഗി വികാരസമുദ്രസുതേ

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

നയനങ്ങളിലഞ്ജന കാന്തകണം
അധരത്തിലനംഗ മരന്ദരസം
പ്രണയോജ്വല കാവ്യകലാവതി നീ
സുരലോക വിഹാരിണി ചാരുലതേ

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

ഗണരഞ്ജിത കാഞ്ചന കാന്തിമയം
സ്തനകുംഭതരംഗിത സഞ്ചലനം
മണിമേഖലപൂണ്ട നിതംബതടം
നവപത്മദലാഭ പുണര്‍ന്നപദം

നിരുപമ ബ്രഹ്മാണ്ഡ സമ്മോഹിനി
നിഖില നിത്യാനന്ദ മന്ദാകിനി

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

നയനങ്ങളിലഞ്ജന കാന്തകണം
അധരത്തിലനംഗ മരന്ദരസം
പ്രണയോജ്വലകാവ്യകലാവതി നീ
സുരലോകവിഹാരിണി ചാരുലതേ

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

നയനങ്ങളിലഞ്ജന കാന്തകണം
അധരത്തിലനംഗ മരന്ദരസം
പ്രണയോജ്വലകാവ്യകലാവതി നീ
സുരലോകവിഹാരിണി ചാരുലതേ

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

നയനങ്ങളിലഞ്ജന കാന്തകണം
അധരത്തിലനംഗ മരന്ദരസം
പ്രണയോജ്വലകാവ്യകലാവതി നീ
സുരലോകവിഹാരിണി ചാരുലതേ

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

നയനങ്ങളിലഞ്ജന കാന്തകണം
അധരത്തിലനംഗ മരന്ദരസം
പ്രണയോജ്വലകാവ്യകലാവതി നീ
സുരലോകവിഹാരിണി ചാരുലതേ

ഉഡുരാജമുഖി മൃഗരാജകടി
ഗജരാജ വിരാജിത മന്ദഗതി

നിരുപമ ബ്രഹ്മാണ്ഡ സമ്മോഹിനി
നിഖില നിത്യാനന്ദ മന്ദാകിനി
പുലര്‍മഞ്ഞു പോല്‍ നീ
പൂവിന്‍റെ നെഞ്ചില്‍
നിന്നൊരു സൂര്യനാളമേറ്റുണരുന്നുവോ
ജന്മങ്ങളായി വിണ്ണിന്‍ 
കണ്ണായ താരങ്ങള്‍
മഴയേറ്റു രാവോരം മറയുന്നുവോ
പറയാതെ ഞാന്‍ പറയുന്നുവോ
വിരഹം നിറഞ്ഞ വാക്കുകള്‍
നിറസന്ധ്യപോല്‍ മിഴി പൂട്ടി 
നീ നില്‍ക്കവേ

മനസ്സിന്റെ തീരങ്ങള്‍ 
മഴവില്ലു പാടങ്ങള്‍
അനുരാഗ കാലത്തേക്കലിയുന്ന നാള്‍
പ്രണയാര്‍ദ്രമായി നമ്മള്‍ 
പാടുന്ന പാട്ടെല്ലാം
ശലഭങ്ങളായി വാനില്‍ 
ഉയരുന്ന നാള്‍
അലിയാതെ നാം അലിയുന്നുവോ
അറിയാതെയീ സ്വകാര്യമായി
പിരിയില്ല നാം എന്‍ ജന്മസാഫല്യമേ

നീയാണെന്‍ പൌര്‍ണ്ണമി 
നിന്‍ ശ്വാസ കാറ്റില്‍
സംഗീതം സാന്ദ്രമോ 
വെറുതേ നിന്‍
ഈ വേനല്‍ നൊമ്പരം
എന്‍ ജീവനേ നീയെന്‍ 
സ്നേഹ സാന്ത്വനം
വിടരും വസന്തമേ 
മനസ്സിന്‍ പതംഗമേ

നീയാണെന്‍ പൌര്‍ണ്ണമി 
നിന്‍ ശ്വാസ കാറ്റില്‍
സംഗീതം സാന്ദ്രമോ 
വെറുതേ നിന്‍
ഈ വേനല്‍ നൊമ്പരം
എന്‍ ജീവനേ നീയെന്‍ 
സ്നേഹ സാന്ത്വനം
വിടരും വസന്തമേ 
മനസ്സിന്‍ പതംഗമേ

പ്രണയാര്‍ദ്രമായി നമ്മള്‍ 
പാടുന്ന പാട്ടെല്ലാം
ശലഭങ്ങളായി വാനില്‍ 
ഉയരുന്ന നാള്‍
അലിയാതെ നാം അലിയുന്നുവോ
അറിയാതെയീ സ്വകാര്യമായി
പിരിയില്ല നാം എന്‍ ജന്മസാഫല്യമേ

വെറുതെ നിന്‍ 
ഈ വേനല്‍ നൊമ്പരം
എന്‍ ജീവനെ 
നീയെന്‍ സ്നേഹ സാന്ത്വനം
വിടരും വസന്തമേ 
മനസ്സിന്‍ പതംഗമേ
പ്രണയ സന്ധ്യയൊരു 
വെണ്‍സൂര്യന്റെ വിരഹമറിയുന്നുവോ
വെറുതെ നെഞ്ചിലൊരു 
വാര്‍തിങ്കള്‍ തിരിയുമെരിയുന്നുവോ
പ്രണയ സന്ധ്യയൊരു 
വെണ്‍സൂര്യന്റെ വിരഹമറിയുന്നുവോ
വെറുതെ നെഞ്ചിലൊരു 
വാര്‍തിങ്കള്‍ തിരിയുമെരിയുന്നുവോ

പുലര്‍നിലാവിന്റെ യമുനയില്‍ 
ചന്ദ്രകാന്തമലിയുന്നുവോ
കനവിലായിരം കനകമേഘം 
കടൽ വരയ്ക്കുന്നുവോ

പ്രണയ സന്ധ്യയൊരു 
വെണ്‍സൂര്യന്റെ വിരഹമറിയുന്നുവോ
വെറുതെ നെഞ്ചിലൊരു 
വാര്‍തിങ്കള്‍ തിരിയുമെരിയുന്നുവോ

പാട്ടില്‍ എന്‍ പാട്ടില്‍ 
സ്വര പത്മരാഗങ്ങള്‍ തേടി
നോക്കില്‍ എന്‍ നോക്കില്‍ 
മണിമയില്‍പ്പീലികള്‍ ചൂടി
അനുരാഗിലമായ തപസ്സില്‍ 
ജല ജീവാഞ്ജലിയായി
ഒരു ജലരാശിയിലൊരു മഴമണിയായ്
പൊഴിയാൻ വരാം ഞാന്‍

പ്രണയ സന്ധ്യയൊരു 
വെണ്‍സൂര്യന്റെ വിരഹമറിയുന്നുവോ
വെറുതെ നെഞ്ചിലൊരു 
വാര്‍തിങ്കള്‍ തിരിയുമെരിയുന്നുവോ

കിനാവിന്റെ കാണാദ്വീ‍പിൽ 
അമാവാസിരാവില്‍
നിലാത്താരമാമെന്‍ ജന്മം കണ്ടില്ല നീ
ആകാശം ഇരുൾ മൂടുമ്പോള്‍
മുറിവേല്‍ക്കുന്നൊരു മനസ്സോടെ
മഴ നനഞ്ഞ ശലഭം പോലെ
തിരികേ യാത്രയായ്

പ്രണയ സന്ധ്യയൊരു 
വെണ്‍സൂര്യന്റെ വിരഹമറിയുന്നുവോ
വെറുതെ നെഞ്ചിലൊരു 
വാര്‍തിങ്കള്‍ തിരിയുമെരിയുന്നുവോ

പുലര്‍നിലാവിന്റെ യമുനയില്‍ 
ചന്ദ്രകാന്തമലിയുന്നുവോ
കനവിലായിരം കനകമേഘം 
കടൽ വരയ്ക്കുന്നുവോ

പ്രണയ സന്ധ്യയൊരു 
വെണ്‍സൂര്യന്റെ വിരഹമറിയുന്നുവോ
വെറുതെ നെഞ്ചിലൊരു 
വാര്‍തിങ്കള്‍ തിരിയുമെരിയുന്നുവോ
രാവൊരു പക്ഷി
നിൻ പാതിരാ ചിറകടിയണയുന്നു
നിൻ മുടിയിലെ ചുരുളല
എൻ കണ്ണിൽ കാളിമ പടരുന്നു
രാവൊരു പക്ഷിയായ് 
എന്നിൽ നിറയുന്നു 
രാവൊരു പക്ഷി
രാവൊരു പക്ഷി

വിണ്ണിൽ ഞാനൊരു താരമായ്
നിന്നെത്തേടിയിന്നു ഞാനെൻ 
ഉൾച്ചിറകു വിടർത്തുന്നു
വിണ്ണിൽ ഞാനൊരു താരമായ്
നിന്നെത്തേടിയിന്നു ഞാനെൻ 
ഉൾച്ചിറകു വിടർത്തുന്നു
നിഴൽ നിലാവിൽ പടരുമ്പോൾ
ഇരുളിൽ വെന്തുമടങ്ങുന്നു
നിൻ നിഴൽ നിലാവിൽ പടരുമ്പോൾ
ഇരുളിൽ വെന്തുമടങ്ങുന്നു
ഞാനിരുളിൽ വെന്തു മടങ്ങുന്നു

രാവൊരു പക്ഷി
നിൻ പാതിരാ ചിറകടിയണയുന്നു
നിൻ മുടിയിലെ ചുരുളല
എൻ കണ്ണിൽ കാളിമ പടരുന്നു
രാവൊരു പക്ഷിയായ് 
എന്നിൽ നിറയുന്നു

എന്റെ മുന്നിൽ താളമായ് 
നൃത്തമാടി പാട്ടുപാടും
നിശാസുന്ദര സുരഭികളെ
എന്റെ മുന്നിൽ താളമായ് 
നൃത്തമാടി പാട്ടുപാടും
നിശാസുന്ദരസുരഭികളെ

വഴിമറഞ്ഞെൻ ജീവിതത്തിൽ
മധുരമായ് നീ നിൽക്കുമോ
വഴിമറഞ്ഞെൻ ജീവിതത്തിൽ
മധുരമായ് നീ നിൽക്കുമോ
മധുരമായ് വന്നു നിൽക്കുമോ

രാവൊരു പക്ഷി
നിൻ പാതിരാചിറകടിയണയുന്നു
നിൻ മുടിയിലെ ചുരുളല
എൻ കണ്ണിൽ കാളിമ പടരുന്നു
രാവൊരു പക്ഷിയായ് 
എന്നിൽ നിറയുന്നു

രാവൊരു പക്ഷി
രാവൊരു പക്ഷി
യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം
യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം
നന്ദനം നറുചന്ദനം 
ശൌരേ കൃഷ്‌ണാ
വിരഹവധുവാമൊരുവള്‍ പാടീ 
വിധുരമാമൊരു ഗീതം
വിരഹവധുവാമൊരുവള്‍ പാടീ 
വിധുരമാമൊരു ഗീതം
ഒരു മൌനസംഗീതം

യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം
യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം

നന്ദലാലാ 
മനസ്സിലുരുകും വെണ്ണ തന്നു
മയില്‍ക്കിടാവിന്‍ പീലി തന്നു 
നന്ദലാലാ
ഇനിയെന്തു നല്‍കാന്‍ 
എന്തു ചൊല്ലാന്‍ ഒന്നു കാണാന്‍
അരികെ വരുമോ നന്ദലാലാ

യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം
യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം

നന്ദലാലാ 
ഉദയരഥമോ വന്നു ചേര്‍ന്നു
ഊരിലാകെ വെയില്‍ പരന്നു 
നീ വന്നീലാ
ഒരു നോവുപാട്ടിന്‍ ശ്രുതിയുമായി
യമുന മാത്രം വീണ്ടുമൊഴുകും 
നന്ദലാലാ

യമുന വെറുതെ രാപ്പാടുന്നു
യാദവം ഹരിമാധവം ഹൃദയഗാനം
നന്ദനം നറുചന്ദനം 
ശൌരേ കൃഷ്‌ണാ
വിരഹവധുവാമൊരുവള്‍ പാടീ 
വിധുരമാമൊരു ഗീതം
വിരഹവധുവാമൊരുവള്‍ പാടീ 
വിധുരമാമൊരു ഗീതം
ഒരു മൌനസംഗീതം

യമുന വെറുതെ രാപ്പാടുന്നു
ആരാരീ രാരി രാരോ 
ആരാരീ രാരി രാരോ
മുത്തേ നീ ചായുറങ്ങ് 
എന്നോമല്‍പ്പൊന്നുറങ്ങ്
ആരാരീ രാരിരോ

ആരാരീ രാരിരാരോ 
ആരാരീ രാരിരാരോ
കണ്ണെ നീ വാവുറങ്ങ് 
എൻ മാറിൽ ചേർന്നുറങ്ങ്
ആരാരീ രാരിരോ 
ആരാരീ രാരിരോ

അമ്മയും ഞാനച്ഛനും ഞാൻ
കണ്മണീ നീയെൻ നിധി
അമ്മയും ഞാനച്ഛനും ഞാൻ
കണ്മണീ നീയെൻ നിധി
നിന്നിളം ചിരി നാദമിന്നെൻ
ആത്മരാഗം ജീവനെ
എന്റെ നെഞ്ചിലെ നോവിനുള്ളിൽ
കൂടു കൂട്ടി നീ കണ്മണി
എന്റെ നെഞ്ചിലെ നോവിനുള്ളിൽ
കൂടു കൂട്ടി നീ കണ്മണി

ആരാരീ രാരി രാരോ 
ആരാരീ രാരി രാരോ
മുത്തേ നീ ചായുറങ്ങ് 
എന്നോമല്‍പ്പൊന്നുറങ്ങ്
ആരാരീ രാരിരോ

ഇങ്കു വാർക്കും നെഞ്ചകം ഞാൻ
പൊന്മണി നിൻ തൊട്ടിൽ ഞാൻ
ഇങ്കു വാർക്കും നെഞ്ചകം ഞാൻ
പൊന്മണി നിൻ തൊട്ടിൽ ഞാൻ
പ്രാണനേകി ഞാൻ കണ്ണെ നിന്നെ
പോറ്റിടും പൊന്നോമലായ്
കണ്ണു ചിമ്മും താരമായ് നീ
അമ്മ വാനിൽ കാവലായ്
കണ്ണു ചിമ്മും താരമായ് നീ
അമ്മ വാനിൽ കാവലായ്

ആരാരീ രാരി രാരോ 
ആരാരീ രാരി രാരോ
മുത്തേ നീ ചായുറങ്ങ് 
എന്നോമല്‍പ്പൊന്നുറങ്ങ്
ആരാരീ രാരിരോ

ആരാരീ രാരിരാരോ 
ആരാരീ രാരിരാരോ
കണ്ണെ നീ വാവുറങ്ങ് 
എൻ മാറിൽ ചേർന്നുറങ്ങ്
ആരാരീ രാരിരോ 
ആരാരീ രാരിരോ
മഴമണിമുകിലേ
കള്ളപ്പുള്ളിക്കുയിലേ

മഴമണിമുകിലേ കൊട്ടിപ്പാടല്ലേ
കള്ളപ്പുള്ളിക്കുയിലേ കൊഞ്ചിക്കൂവല്ലേ
കുരുവികളേ പറയരുതേ
അരുവികളേ അരുതരുതേ
ഇളമനസ്സുരുവിട്ട കുറുമ്പെങ്ങും 
വിളമ്പരുതേ 

മഴമണിമുകിലേ കൊട്ടിപ്പാടല്ലേ
കള്ളപ്പുള്ളിക്കുയിലേ കൊഞ്ചിക്കൂവല്ലേ

പുഞ്ചിരിച്ചു നീയൊന്നു വെറുതേ
പന്തലിച്ചു മോഹമെന്നുയിരേ
പന്തലിച്ച മോഹത്തിന്നരികെ
ചന്തമിട്ടു ഞാനിന്നു തനിയേ
കുഞ്ഞുലതയായ് നിന്റെയഴകിൽ
പെയ്യുമൊരു മനസ്സിനു ലഹരി
എന്റെ മനസ്സിൻ സ്വർണ്ണനിറമോ
ചൂടുമൊരു കനവിനു പുലരി
ഒളികണ്ണെയ്യാതെ അകലെയലയും നിലവേ

മഴമണിമുകിലേ കൊട്ടിപ്പാടല്ലേ
കള്ളപ്പുള്ളിക്കുയിലേ കൊഞ്ചിക്കൂവല്ലേ

മഞ്ഞു തുള്ളി പോലെന്റെ കവിളിൽ
മെല്ലെ വന്നു ചേരുന്ന കുളിരേ
ചന്ദനത്തിൻ ചേലുള്ള വനിയിൽ
ചെമ്പകത്തിൻ ചോപ്പുള്ള മലരേ
തങ്ക വെയിലേ കോടി തരുമോ
നാളെയൊരു പരിണയമറിയാൻ
കോലമയിലേ പീലി തരുമോ
നീളെയൊരു മണിയറ മെനയാൻ
ഒളിയമ്പെയ്യല്ലേ 
വിരഹമണിയുമിളമാനേ

മഴമണിമുകിലേ കൊട്ടിപ്പാടല്ലേ
കള്ളപ്പുള്ളിക്കുയിലേ കൊഞ്ചിക്കൂവല്ലേ
മാമ്പുള്ളികാവിൽ മരതകകാവിൽ
മണിക്കൊന്ന കണിവെച്ച തമ്പുരാട്ടീ
മഞ്ഞളിൻ നിറം കൊണ്ടും
മൈക്കണ്ണിൻ മുന കൊണ്ടും
മദനനെ മയക്കുന്ന തമ്പുരാട്ടീ
ഇവളിനി മംഗലത്തു 
വിളക്കു വെയ്ക്കണ വമ്പുകാരീ 

മാമ്പുള്ളികാവിൽ മരതകകാവിൽ
മണിക്കൊന്ന കണിവെച്ച തമ്പുരാട്ടീ

ചന്ദ്രകാന്തക്കല്ലു പോലെ
ഇന്ദ്രനീല ചാന്തിൽ മുങ്ങും
ചൈത്ര നിലാവൊത്ത തമ്പുരാനേ
കണ്ണു കൊണ്ടു വാൾ തൊടുത്തും
പുഞ്ചിരിപ്പൂവാൽ തടുത്തും
അങ്കത്തിനായ് വരും ചേകവനേ
കളരിയിൽ ഇനിയൊരു മിന്നായം
കാൽത്തളയുടെ കളമൊഴിനാദം
പാൽനുര നുരയുമൊരിവളുടെ രാമായണം 

മാമ്പുള്ളികാവിൽ മരതകകാവിൽ
മണിക്കൊന്ന കണിവെച്ച തമ്പുരാട്ടീ

നീ വലംകാൽ വെച്ച നേരം
പൂത്തുവല്ലോ പൊന്നശോകം
നീ തൊട്ടാൽ പാടിടും നന്തുണി പോലും
എണ്ണ തീരും കൽവിളക്കിൽ
വെണ്ണിലാവേ നീ ഉദിച്ചാൽ
പൂവിതൾ നാളങ്ങൾ കഥകളിയാടും
നിറപറ നിറയണ പൊന്നാലേ
കിളിമകൾ പറയണ കഥയാലേ
ഓട്ടുരുളിയിൽ ഒരു മനസ്സിൻ പഞ്ചാമൃതം

മാമ്പുള്ളികാവിൽ മരതകകാവിൽ
മണിക്കൊന്ന കണിവെച്ച തമ്പുരാട്ടീ
മഞ്ഞളിൻ നിറം കൊണ്ടും
മൈക്കണ്ണിൻ മുന കൊണ്ടും
മദനനെ മയക്കുന്ന തമ്പുരാട്ടീ
ഇവളിനി മംഗലത്തു 
വിളക്കു വെയ്ക്കണ വമ്പുകാരീ 
ഹേയ് മിഴിമഴ തോര്‍ന്നുവോ
ഹേയ് കനല്‍ വെയില്‍ ചാഞ്ഞുവോ
ഇതള്‍വാടുമീ 
കവിളോട് ചേര്‍ന്നു നീ പറയൂ
മിഴിമഴ തോര്‍ന്നുവോ
ആരോ അകലേ നിന്‍ വിളികേള്‍ക്കും
അതിലോല മര്‍മ്മരം
ഹേയ് മിഴിമഴ തോര്‍ന്നുവോ
ഹേയ് കനല്‍ വെയില്‍ ചാഞ്ഞുവോ
മറന്നുവോ ഈ മകരസന്ധ്യ-
നെയ്തെടുത്തൊരോര്‍മ്മകള്‍

നീ നിറവല്ലയോ മുറിവേറ്റൊരെന്‍ 
നെറുകിലുമ്മവെച്ചു പാടുമോ
നീ കിളിയല്ലയോ
ചിറകറ്റൊരെന്‍ 
കഥപറഞ്ഞു നൊന്തു നീറുമോ

നീ തളിരല്ലയോ തളരുമ്പൊഴെന്‍ 
തനുവിലൂടെയൊന്നുലാവുമോ
നീ പുഴയല്ലയോ ഒഴുകുമ്പൊഴീ 
കുയിലുപാടും കൂടുതേടുമോ
പ്രിയതോഴി കരയരുതേ 
അരുളാം സ്വാന്തനം 

പ്രിയതോഴി കരയരുതേ 
അരുളാം സ്വാന്തനം 
ദു:ഖങ്ങളേ ദൂരെ ദൂരെ
സ്വപ്നങ്ങളേ പോരൂ പോരൂ
മനമിടറാതെ ചിരിമറയാതെ
മണ്ണിൽ കൊഴിയും 
മോഹങ്ങൾ പൂവിടും

പ്രിയതോഴി കരയരുതേ 
അരുളാം സ്വാന്തനം 
ഓ പ്രിയതോഴി കരയരുതേ 
അരുളാം സ്വാന്തനം 

എന്നുയിരും നിന്നുയിരും 
ഒന്നിച്ചിണയ്ക്കിയ ദൈവം
എന്നുയിരും നിന്നുയിരും 
ഒന്നിച്ചിണയ്ക്കിയ ദൈവം
ഇന്നു നൽകും നൊമ്പരങ്ങൾ 
നാളെ വിടരും സൗഭാഗ്യം
ഒരു കയ്യാൽ പ്രഹരിയ്ക്കും 
മറുകയ്യാൽ തഴുകിടും
വിചിത്രമാം പൊരുളല്ലയോ
ഹേ സഖീ ജീവിതം

പ്രിയതോഴി കരയരുതേ 
അരുളാം സ്വാന്തനം 
ഓ പ്രിയതോഴി കരയരുതേ 
അരുളാം സ്വാന്തനം 

വാനിറമ്പിൽ പൊൻവിളക്കായ് 
മിന്നിത്തിളങ്ങുന്ന സൂര്യൻ
വാനിറമ്പിൽ പൊൻവിളക്കായ് 
മിന്നിത്തിളങ്ങുന്ന സൂര്യൻ
വാഴിരുളിൽ മറഞ്ഞാലും 
നാളെ വീണ്ടും വന്നണയും
ഒരു പുറം തമസ്സുള്ള 
മറുപുറം പ്രഭയുള്ള
തണുപ്പുള്ള തീയല്ലയോ
ഹേ സഖീ ജീവിതം

പ്രിയതോഴി കരയരുതേ 
അരുളാം സ്വാന്തനം 
ദു:ഖങ്ങളേ ദൂരെ ദൂരെ
സ്വപ്നങ്ങളേ പോരൂ പോരൂ
മനമിടറാതെ ചിരിമറയാതെ
മണ്ണിൽ കൊഴിയും 
മോഹങ്ങൾ പൂവിടും

പ്രിയതോഴി കരയരുതേ 
അരുളാം സ്വാന്തനം 
ഓ പ്രിയതോഴി കരയരുതേ 
അരുളാം സ്വാന്തനം 
നിനക്കായ് സ്നേഹത്തിൻ 
മൗനജാലകം തുറന്നു ഞാൻ
നിറങ്ങൾ നീരാടും 
കനവായിരം നെയ്തു ഞാൻ
നെഞ്ചിലെ പൂമണിക്കൂട്ടിൽ 
നന്തുണി മീട്ടും പെണ്ണേ
കൊഞ്ചി വന്നണയുമീ 
തെന്നലിൻ മുന്നിലായ്
നാണം കുണുങ്ങുന്ന പൊന്നേ
നിലാവിളക്കുകൾ തെളിഞ്ഞൊരീ മാനം
നിന്റെ മുഖം കണ്ടു 
കൊതിച്ചു പോയ് മൂകം
നിനക്കിരിക്കുവാൻ ഒരുങ്ങിയെൻ ഉള്ളം 
ഇനിയെന്നും
നിലാവിളക്കുകൾ തെളിഞ്ഞൊരീ മാനം
നിന്റെ മുഖം കണ്ടു 
കൊതിച്ചു പോയ് മൂകം
നിനക്കിരിക്കുവാൻ ഒരുങ്ങിയെൻ ഉള്ളം 
ഇനിയെന്നും

നിനക്കായ് സ്നേഹത്തിൻ 
മൗനജാലകം തുറന്നു ഞാൻ
നിറങ്ങൾ നീരാടും 
കനവായിരം നെയ്തു ഞാൻ

നിൻ ഇളം വിരൽ തലോടലിൽ 
വിരിഞ്ഞ ചന്തം
എൻ മുളം കുഴൽ 
സ്വരങ്ങളാൽ നിറഞ്ഞു മന്ദം
നീയണഞ്ഞൊരീ ഇടങ്ങളിൽ 
പൊൻ വസന്തം
മണിമുകിലേ നിൻ 
കരളിലെ മോഹം
മഴമുകിൽ പോലെ പെയ്യും നേരം
കവിതകളായെൻ കനവുകളെല്ലാം 
ഒഴുകിവരും നേരം

നിനക്കായ് സ്നേഹത്തിൻ 
മൗനജാലകം തുറന്നു ഞാൻ
നിറങ്ങൾ നീരാടും 
കനവായിരം നെയ്തു ഞാൻ

നിൻ നുണക്കുഴിക്കവിൾ തടം 
എനിക്കു സ്വന്തം
എൻ മനസ്സിലെ കിനാവുകൾ 
നിനക്കു സ്വന്തം
നാം പരസ്പരം ഇനി മുതൽ 
നമുക്കു സ്വന്തം
കുറുമൊഴിയേ നിൻ 
മിഴിയിണ തന്നിൽ
പുലരി നിലാവിൻ മായാദീപം
സുഖകരമാമീ പ്രണയസുഗന്ധം 
കൈമാറും നേരം

നിനക്കായ് സ്നേഹത്തിൻ 
മൗനജാലകം തുറന്നു ഞാൻ
നിറങ്ങൾ നീരാടും 
കനവായിരം നെയ്തു ഞാൻ
നെഞ്ചിലെ പൂമണിക്കൂട്ടിൽ 
നന്തുണി മീട്ടും പെണ്ണേ
കൊഞ്ചി വന്നണയുമീ 
തെന്നലിൻ മുന്നിലായ്
നാണം കുണുങ്ങുന്ന പൊന്നേ
നിലാവിളക്കുകൾ തെളിഞ്ഞൊരീ മാനം
നിന്റെ മുഖം കണ്ടു 
കൊതിച്ചു പോയ് മൂകം
നിനക്കിരിക്കുവാൻ ഒരുങ്ങിയെൻ ഉള്ളം 
ഇനിയെന്നും
നിലാവിളക്കുകൾ തെളിഞ്ഞൊരീ മാനം
നിന്റെ മുഖം കണ്ടു 
കൊതിച്ചു പോയ് മൂകം
നിനക്കിരിക്കുവാൻ ഒരുങ്ങിയെൻ ഉള്ളം 
ഇനിയെന്നും
കുരിശിന്റെ വഴിയിൽ 
മിശിഹാ തൻ
മഹിമയാണെന്നും എന്നെന്നും
മുറിഞ്ഞൊരാ കരളിൽ നിണമല്ലാ
തുണയുണെന്നെന്നും എങ്ങെങ്ങും
കുഞ്ഞാടിൻ പറ്റങ്ങൾ ഞങ്ങൾ
നല്ലിടയാ തേടുന്നു നിന്നെ
നോവിൻ നാഥാ ഓ ഓ

കുരിശിന്റെ വഴിയിൽ 
മിശിഹാ തൻ
മഹിമയാണെന്നും എന്നെന്നും
മുറിഞ്ഞൊരാ കരളിൽ നിണമല്ലാ
തുണയുണെന്നെന്നും എങ്ങെങ്ങും

ഇനി എന്റെ ഉടലാം കുരിശിൽ
ഉയിരായ് മിശിഹേ നിറയൂ
എന്റെ ഭാരം ഏറ്റു വാങ്ങൂ
കരുണാമയനേ ചുറ്റിലും തീനാളം
സാത്താന്റെ വേദാന്തം 
തരിക നീ അഭയം

കുരിശിന്റെ വഴിയിൽ 
മിശിഹാ തൻ
മഹിമയാണെന്നും എന്നെന്നും
മുറിഞ്ഞൊരാ കരളിൽ നിണമല്ലാ
തുണയുണെന്നെന്നും എങ്ങെങ്ങും

കത്തുന്ന കടലിൻ നടുവിൽ
കൊത്തുന്ന കഴുകൻ മുകളിൽ
ദൂരത്തേക്കോ തീരത്തേക്കോ
എങ്ങോട്ടീ യാത്രാ കാലത്തിൻ ദേവനേ
ലോകത്തിൻ നാഥനേ 
തരിക നീ അഭയം

കുരിശിന്റെ വഴിയിൽ 
മിശിഹാ തൻ
മഹിമയാണെന്നും എന്നെന്നും
മുറിഞ്ഞൊരാ കരളിൽ നിണമല്ലാ
തുണയുണെന്നെന്നും എങ്ങെങ്ങും
കുഞ്ഞാടിൻ പറ്റങ്ങൾ ഞങ്ങൾ
നല്ലിടയാ തേടുന്നു നിന്നെ
നോവിൻ നാഥാ ഓ ഓ

കുരിശിന്റെ വഴിയിൽ 
മിശിഹാ തൻ
മഹിമയാണെന്നും എന്നെന്നും
മുറിഞ്ഞൊരാ കരളിൽ നിണമല്ലാ
തുണയുണെന്നെന്നും എങ്ങെങ്ങും
എനിക്കു പാടാനൊരു 
പാട്ടിലുണ്ടൊരു പെണ്ണ്
എനിക്കു കൂട്ടായൊരു 
കൂട്ടിനുണ്ടൊരു പെണ്ണ് കിളിപ്പെണ്ണ്

എനിക്കു പാടാനൊരു 
പാട്ടിലുണ്ടൊരു പെണ്ണ്
എനിക്കു കൂട്ടായൊരു 
കൂട്ടിനുണ്ടൊരു പെണ്ണ്
കുളിരാമ്പലത്തളിർ 
കൂമ്പി നിൽക്കണ കണ്ണ്
അവളമ്പിളിയുടെ 
കുമ്പിളിലൊരു പൊന്ന്
ചിരി കണ്ടാല്‍ 
ചൊക ചോ​​ക്കും ഒരു ചുന്ദരിപ്പെണ്ണ്

എനിക്കു പാടാനൊരു 
പാട്ടിലുണ്ടൊരു പെണ്ണ് കിളിപ്പെണ്ണ്

പവിഴമല്ലി മുല്ലയോ 
പാൽനിലാവിനല്ലിയോ
മിഴികളാൽ മെനഞ്ഞെടുത്ത 
മഞ്ഞു മൈനയോ
മഴ നനഞ്ഞ വർണ്ണമോ 
മാറ്ററിഞ്ഞ സ്വർണ്ണമോ
മകരമഞ്ഞിലൂഞ്ഞലാടും 
ആതിരേ വരൂ
എനിക്കിനിയൊരു മണിക്കുറുമ്പിന്റെ 
ചിറകടിയുടെ ചിരിക്കാലം
എനിക്കു മാത്രമുണ്ടൊരു പെണ്ണ്

എനിക്കു പാടാനൊരു 
പാട്ടിലുണ്ടൊരു പെണ്ണ് കിളിപ്പെണ്ണ്

അകിൽ പുകഞ്ഞ സന്ധ്യയോ 
അഴകിൽ മേഞ്ഞ രാത്രിയോ
മറയുവാൻ മറന്നു പോയ 
പാർവണേന്ദുവോ
വെറുതേയുള്ള സ്വപ്നമോ 
വേനലിന്റെ രശ്മിയോ
ഇതൾ വിതിർന്ന 
പാരിജാത രാജമല്ലിയോ
എനിക്കവളുടെ മൊഴി 
കുടമണി തുടി തുടിക്കണ 
വെയിൽ നാളം
എനിക്കു മാത്രമുണ്ടൊരു പെണ്ണ് 

എനിക്കു പാടാനൊരു 
പാട്ടിലുണ്ടൊരു പെണ്ണ്
എനിക്കു കൂട്ടായൊരു 
കൂട്ടിനുണ്ടൊരു പെണ്ണ്
കുളിരാമ്പലത്തളിർ 
കൂമ്പി നിൽക്കണ കണ്ണ്
അവളമ്പിളിയുടെ 
കുമ്പിളിലൊരു പൊന്ന്
ചിരി കണ്ടാല്‍ 
ചൊക ചോ​​ക്കും ഒരു ചുന്ദരിപ്പെണ്ണ്
പാഴ്‌മുളം തണ്ടിൽ 
ഒരു പാതിരാ പാട്ടിൽ
ഈ നൊമ്പരകുളിർ ചെണ്ടുമല്ലിക
ചാഞ്ഞുറങ്ങും പോലെ
മഴയുടെ മൈനേ 
മിഴി നനയല്ലേ
മനസ്സുകൾ ദൂരെ ദൂരെയോ

പാഴ്‌മുളം തണ്ടിൽ 
ഒരു പാതിരാ പാട്ടിൽ
ഈ നൊമ്പരക്കുളിർ ചെണ്ടുമല്ലിക
ചാഞ്ഞുറങ്ങും പോലെ

ഇതൾ പൊഴിഞ്ഞ 
സന്ധ്യ പോൽ ഈറനായ് നാം
പകൽ മറഞ്ഞ പാതയിൽ 
വെയിൽ തിരഞ്ഞു നാം
മനസ്സു നെയ്ത നൂലിൽ 
ചിറകു ചേർക്കുമോ
ഒരു തലോടലായ് മൗനയാത്രയിൽ

പാഴ്‌മുളം തണ്ടിൽ 
ഒരു പാതിരാ പാട്ടിൽ
ഈ നൊമ്പരകുളിർ ചെണ്ടുമല്ലിക
ചാഞ്ഞുറങ്ങും പോലെ

ഒരു വസന്തകാലമീ 
മിഴിയിൽ പൂക്കുമോ
ഒരു പരാഗരേണുവീ 
ചിരിയിൽ കാണുമോ
ഇഴ പിരിഞ്ഞ വാക്കിൽ 
മൊഴിയൊതുങ്ങുമോ
ഇടറി നിന്നു പാടും ദേവദൂതികേ

പാഴ്‌മുളം തണ്ടിൽ 
ഒരു പാതിരാ പാട്ടിൽ
ഈ നൊമ്പരകുളിർ ചെണ്ടുമല്ലിക
ചാഞ്ഞുറങ്ങും പോലെ
മഴയുടെ മൈനേ 
മിഴി നനയല്ലേ
മനസ്സുകൾ ദൂരെ ദൂരെയോ
മാമരങ്ങളെ ഒരു മഞ്ഞുകൂടു 
മേഞ്ഞു താ
തേൻ നിലാവിനാൽ 
മണിവാതിൽ നെയ്തു നെയ്തു താ
പാവം പ്രാവുകൾ 
പിച്ച വെച്ചു നടന്നോട്ടേ
പാടാപ്പാട്ടുകൾ പാഴ് മുളം തണ്ടിൽ
പയർമണി ചുണ്ടാൽ മൂളട്ടെ

മാമരങ്ങളെ ഒരു മഞ്ഞുകൂടു 
മേഞ്ഞു താ
തേൻ നിലാവിനാൽ 
മണിവാതിൽ നെയ്തു നെയ്തു താ

മഞ്ഞലിഞ്ഞ പകലാവാം ഞാൻ 
നെഞ്ഞുരുമ്മുമൊരു പൂവാകാം
കൂടെ നിന്നു നിഴലാവാം ഞാൻ പൊന്നേ
പൂനിലാവിനിതളാവാം ഞാൻ 
നീലവാനിലിനി മുകിലാവാം
പൂവണിഞ്ഞ പുഴയാവാം ഞാൻ കണ്ണേ
തങ്കത്തൂവലിനാൽ തഴുകും അമ്മയാവാം
താമര തേൻ നുകരാം 
വസന്തം വരവായ്

മാമരങ്ങളെ ഒരു മഞ്ഞുകൂടു 
മേഞ്ഞു താ
തേൻ നിലാവിനാൽ 
മണിവാതിൽ നെയ്തു നെയ്തു താ

ഉമ്മ നൽകുമുയിരാവാം ഞാൻ 
മിന്നി നിന്ന മെഴുതിരിയാവാം
മാരി പെയ്ത കുളിരാവാം ഞാൻ പൊന്നേ
വേനലിനു കുടയാവാം ഞാൻ 
തീരമാർന്ന തിര നുരയാവാം
തെന്നലിന്റെ വിരലാവാം ഞാൻ കണ്ണേ
കൊഞ്ചി ചാടിയും പാടിയും 
നാമൊന്നായ് ചേരും
കാവളം പൈങ്കീളിയായ് 
വസന്തം വരവായ്
പാവം പ്രാവുകൾ 
പിച്ച വെച്ചു നടന്നോട്ടേ
പാടാപാട്ടുകൾ പാഴ് മുളം തണ്ടിൽ
പയർമണി ചുണ്ടാൽ മൂളട്ടെ

മാമരങ്ങളെ ഒരു മഞ്ഞുകൂടു 
മേഞ്ഞു താ
തേൻ നിലാവിനാൽ 
മണിവാതിൽ നെയ്തു നെയ്തു താ

ഒരു മഞ്ഞുകൂടു മേഞ്ഞു താ
മണിവാതിൽ നെയ്തു നെയ്തു താ
പാവം പ്രാവുകൾ 
പിച്ച വെച്ചു നടന്നോട്ടേ
ആരോ നിലാവായ് തലോടി 
ആകാശഗന്ധർവനോ
ആരോ കിനാവിൽ തുളുമ്പി 
ആരോമൽ പൂന്തിങ്കളോ
മഴ തൂവലിൽ ഞാൻ വന്നുവല്ലോ
മിഴിത്തുമ്പകൾ പൂവണിഞ്ഞല്ലോ
മൊഴിത്തുമ്പികൾ രാപറന്നല്ലോ 
പീലിപ്പൂവേ

ആരോ നിലാവായ് തലോടി 
ആകാശഗന്ധർവനോ

എന്തിനു പകലന്തിയിലിടനാഴിക്കിടയിൽ
മുന്തിരി വിരലഞ്ജന 
മണിമുടിയിൽ തൊട്ടു
അറിയുമോ അരികിൽ നിൻ 
നിഴലു പോൽ നില്പൂ ഞാൻ
എന്തിനു കുളിരമ്പിളിയുടെ 
കുമ്പിൾ നിറയെ
കുങ്കുമനിറ സന്ധ്യകളുടെ 
കളഭം തന്നൂ
വെറുതെ നിൻ മനസ്സിലെ 
കുരുവിയായ് കുറുകവെ
കണ്ണെ നിൻ കണ്ണിലെ മൈനകൾ 
ചിറകടിക്കും ചിറകടിക്കും

ആരോ നിലാവായ് തലോടി 
ആകാശഗന്ധർവനോ
ആരോ കിനാവിൽ തുളുമ്പി 
ആരോമൽ പൂന്തിങ്കളോ

പിച്ചള വള മുത്തുകളുടെ 
ചെപ്പിൽ തൊട്ടു
പിച്ചകമണി മൊട്ടുകളുടെ 
നൃത്തം കണ്ടു
പറയുമോ വെറുതേ നീ
പ്രിയമെഴും പേരു നീ
ചെമ്പകനിറമുള്ളൊരു 
ചെറു ചുന്ദരി മലരേ
നിൻ സ്വരമണി വീണയിലൊരു 
രാഗം മീട്ടാം
വരിക നീ സൂര്യനായ് 
ഉരുകി ഞാൻ വെണ്ണയായ്
നിന്നെയൊന്നു കാണുവാൻ മോഹമായ്
കുസൃതി മുത്തേ കുസൃതിമുത്തേ 

ആരോ നിലാവായ് തലോടി 
ആകാശഗന്ധർവനോ
ആരോ കിനാവിൽ തുളുമ്പി 
ആരോമൽ പൂന്തിങ്കളോ
മഴ തൂവലിൽ ഞാൻ വന്നുവല്ലോ
മിഴിത്തുമ്പകൾ പൂവണിഞ്ഞല്ലോ
മൊഴിത്തുമ്പികൾ രാപറന്നല്ലോ 
പീലിപ്പൂവേ

ആരോ നിലാവായ് തലോടി
മല്ലികേ മല്ലികേ 
ചെണ്ടു മല്ലികേ
നിന്റെ കണ്ണിൽ വന്നു 
കണ്ണെറിഞ്ഞതാരാണ്

മല്ലികേ മല്ലികേ 
ചെണ്ടു മല്ലികേ
നിന്റെ കണ്ണിൽ വന്നു 
കണ്ണെറിഞ്ഞതാരാണ്

മഞ്ഞിളം കുന്നിലെ 
മാന്തോപ്പിൽ മെല്ലെ
കൊഞ്ചി കൊഞ്ചി പറന്നതിന്നാരണ്
നറുനിലാവിന്നഴകേ
നിറസന്ധ്യയായ് നീ പോരുമോ

മല്ലികേ മല്ലികേ 
ചെണ്ടു മല്ലികേ
നിന്റെ കണ്ണിൽ വന്നു 
കണ്ണെറിഞ്ഞതാരാണ്
മഞ്ഞിളം കുന്നിലെ 
മാന്തോപ്പിൽ മെല്ലെ
കൊഞ്ചി കൊഞ്ചി പറന്നതിന്നാരണ്

തളിരിളം കൂട്ടിലെ 
മണിവെയിൽ കിളിയേ
പൊഴിയുമീ മാമ്പഴം 
എനിക്കു നീ തരുമോ
മുടിയിഴകളിലുരുകണ മുകിലിലെ
തുടുമഴമുകുളമിതിനി പ്രണയമായ്
ഒരു ഹരിത വനശലഭമായ് പവിഴ 

മല്ലികേ മല്ലികേ 
ചെണ്ടു മല്ലികേ
നിന്റെ കണ്ണിൽ വന്നു 
കണ്ണെറിഞ്ഞതാരാണ്
ഹോ മഞ്ഞിളം കുന്നിലെ 
മാന്തോപ്പിൽ മെല്ലെ
കൊഞ്ചി കൊഞ്ചി പറന്നതിന്നാരണ്

വളകളിൽ താളമായ് 
തെളിയുമീ മൊഴികൾ
തഴുകുമീ തൂവലായ് 
തരളമായ് പൊതിയാൻ
അല ഞൊറിയിരുമരുവികൾ പകരുമോ
തുരുതുരെയൊരു കുളിരിലെ മർമ്മരം
ഒരു ശിശിര ജലസംഗമം പവിഴ

മല്ലികേ മല്ലികേ മല്ലികേ
നിന്റെ കണ്ണിൽ വന്നു 
കണ്ണെറിഞ്ഞതാരാണ്
മഞ്ഞിളം കുന്നിലെ 
മാന്തോപ്പിൽ മെല്ലെ
കൊഞ്ചി കൊഞ്ചി പറന്നതിന്നാരണ്
നറുനിലാവിന്നഴകേ
നിറസന്ധ്യയായ് നീ പോരുമോ

മല്ലികേ മല്ലികേ 
ചെണ്ടു മല്ലികേ
നിന്റെ കണ്ണിൽ വന്നു 
കണ്ണെറിഞ്ഞതാരാണ്
മഞ്ഞിളം കുന്നിലെ 
മാന്തോപ്പിൽ മെല്ലെ
കൊഞ്ചി കൊഞ്ചി പറന്നതിന്നാരണ്
പുലരുമോ രാവൊഴിയുമോ
ഹരിതലതാവനിയിൽ
പുലരുമോ രാവൊഴിയുമോ 
ഹരിതലതാവനിയിൽ
ഒരു കനലെരിയുന്നതോ 
ഹിമകണം അലിയുന്നതോ 
അകമേ കിനിയുമീറൻ തുഷാരം
ഉറവായ് പടരുകയായ് ഇതാ

ഇരുളായ് പതഞ്ഞു കടലായ് നുരഞ്ഞു
ചഷകം കവിഞ്ഞ രാത്രി
ഉഷസ്സേ വരല്ലേ ഇനിയും നുകർന്നു
കഴിയാതിരിപ്പൂ ഞാൻ
ഓരിതൾ പൂ ചൂടുമീ 
വിണ്ണിന്റെ ഓരം ചേര്‍ന്നുവോ
വെണ്ണിലാവകലുന്നുവോ 
രാവലിഞ്ഞീടുമോ
അകമേ കിനിയുമീറൻ തുഷാരം
ഉറവായ് പടരുകയായ് ഇതാ

മഴയായ് പൊഴിഞ്ഞു 
പുഴയായ് വളർന്നു
ഹൃദയം നിറഞ്ഞ രാത്രി
പതിയെ തിരിഞ്ഞു 
ചിറകും കുടഞ്ഞു
തിരികെ മടങ്ങുമോ

മേഘമായ് ഈ ചില്ലയിൽ 
എന്നെന്നും നീ നിൽക്കുമോ
ഓർമ്മ തൻ തീരങ്ങളിൽ 
തോർന്നിടാ മഴയായ്

പുലരുമോ രാവൊഴിയുമോ
ഹരിതലതാവനിയിൽ
ഒരു കനലെരിയുന്നതോ 
ഹിമകണം അലിയുന്നതോ 
അകമേ കിനിയുമീറൻ തുഷാരം
ഉറവായ് പടരുകയായ് ഇതാ
മുന്തിരിക്കുപ്പി അന്തിക്കുപ്പി 
മധുരക്കുപ്പി
മുന്തിരിക്കുപ്പി അന്തിക്കുപ്പി 
മധുരക്കുപ്പി
ആളെ മയക്കണ കുപ്പി
അയ്യോ ആളെ കറക്കണ കുപ്പി

മുന്തിരിക്കുപ്പി അന്തിക്കുപ്പി 
മധുരക്കുപ്പി
മുന്തിരിക്കുപ്പി അന്തിക്കുപ്പി 
മധുരക്കുപ്പി

ആളെ മയക്കണ കുപ്പി
ആളെ കറക്കണ കുപ്പി
ബന്ദ് നടന്നാലും കുപ്പി 
ഏതു ബന്ധു കിടന്നാലും കുപ്പി
എന്തിനും ഏതിനും കുപ്പി 
എന്തിനും ഏതിനും കുപ്പി

ആളെ മയക്കണ കുപ്പി
അയ്യോ ആളെ കറക്കണ കുപ്പി
ജിഞ്ചിലമാക്കണ കുപ്പി 
എന്റെ ചങ്കരങ്കുട്ടീടെ കുപ്പി

പ്രേമം കെണിഞ്ഞാലും 
പ്രേമം പൊളിഞ്ഞാലും
വേണമുടനടി കുപ്പി
ജാഥ നടത്താനും ബാധയൊഴിക്കാനും 
ബോധം കെടാനുമീ കുപ്പി

പ്രേമം കെണിഞ്ഞാലും 
പ്രേമം പൊളിഞ്ഞാലും
വേണമുടനടി കുപ്പി
ജാഥ നടത്താനും ബാധയൊഴിക്കാനും 
ബോധം കെടാനുമീ കുപ്പി

കുട്ട്യോളും പിന്നെ കുപ്പി 
നാളെ കുപ്പിയിലാക്കാനും കുപ്പി
അമ്പമ്പമ്പോ അമ്പമ്പോ

ആളെ മയക്കണ കുപ്പി 
ആളെ കറക്കണ കുപ്പി
കുട്ടി പിറന്നാലും കുപ്പി 
അയ്യോ അച്ചി മരിച്ചാലും കുപ്പി

ചിന്ത വരുത്താനും ചിന്ത തൊലയ്ക്കാനും 
അന്തിക്കുറങ്ങാനും കുപ്പി
കൈ വിറ മാറ്റാനും കരളു കരിക്കാനും 
ഭരണം മറിയാനും കുപ്പി

ചിന്ത വരുത്താനും ചിന്ത തൊലയ്ക്കാനും 
അന്തിക്കുറങ്ങാനും കുപ്പി
കൈ വിറ മാറ്റാനും കരളു കരിക്കാനും 
ഭരണം മറിയാനും കുപ്പി

കുപ്പിക്കു മീതേ പരുന്തോ 
ഓ കുപ്പിക്കു മീതേ പരുന്തോ
ആ ഇപ്പം പറക്കേല കേട്ടോ
അമ്പമ്പമ്പോ അമ്പമ്പോ

ആളെ മയക്കണ കുപ്പി 
ആളെ കറക്കണ കുപ്പി
ആളെ മയക്കണ കുപ്പി 
ആളെ കറക്കണ കുപ്പി

ആട് ആട് കുപ്പീ 
ചരിഞ്ഞാട് ആട് കുപ്പീ
ആട് ആട് കുപ്പീ 
ചരിഞ്ഞാട് ആട് കുപ്പീ
ആട് കുപ്പീ ചരിഞ്ഞാട് കുപ്പീ
ആട് കുപ്പീ ചരിഞ്ഞാട് കുപ്പീ
ആടി വാ ചരിഞ്ഞാടി വാ
ആടി വാ ചരിഞ്ഞാടി വാ
ആടി ആടി ആടി ആടി വാ
നീലക്കൂവള മിഴി നീ പറയൂ
എന്നെ നിനക്കിഷ്ടമാണോ
തങ്കതാമര വിരിയും പോലെ
നിന്നെ എനിക്കിഷ്ടമായീ
തിരിയായ് തെളിഞ്ഞു നിൽക്കുന്നതാര്
മാനത്തെ മാലാഖയോ ഓ ഓ

നീലക്കൂവള മിഴി നീ പറയൂ
എന്നെ നിനക്കിഷ്ടമാണോ

നിലാവൊരുക്കിയ വെണ്ണയല്ലേ
നിനക്ക് ഞാനൊരു സ്വപ്നമല്ലേ
സ്വയം മറന്നു നീ പാടുമ്പോൾ
കോരിത്തരിപ്പൂ ഞാൻ പൊന്നേ
മധുപാത്രമേ മൃദുഗാനമേ 
ഇനി നമ്മളൊന്നല്ലേ ഓ ഓ

നീലക്കൂവള മിഴി നീ പറയൂ
എന്നെ നിനക്കിഷ്ടമാണോ
തങ്കതാമര വിരിയും പോലെ
നിന്നെ എനിക്കിഷ്ടമായീ

തൊടാൻ മറന്നൊരു പൂവിതളേ
നിന്നെ തൊടാതിരുന്നാൽ എന്തു സുഖം
പറഞ്ഞു തീർക്കാൻ അറിയില്ല
നീ പകർന്നു നൽകും പ്രണയരസം
മനോഹരം മദോന്മദം 
ഇതു ജന്മസാഫല്യം ഓ ഓ

നീലക്കൂവള മിഴി നീ പറയൂ
എന്നെ നിനക്കിഷ്ടമാണോ
തങ്കതാമര വിരിയും പോലെ
നിന്നെ എനിക്കിഷ്ടമായീ
തിരിയായ് തെളിഞ്ഞു നിൽക്കുന്നതാര്
മാനത്തെ മാലാഖയോ ഓ ഓ

നീലക്കൂവള മിഴി നീ പറയൂ
എന്നെ നിനക്കിഷ്ടമാണോ
ഓ കണ്മണി എൻ പൊന്മണി
ഓ കണ്മണി എൻ പൊന്മണി
പയ്യാരം കിളി മൈനയെപോലെ 
പാടി കൂടെ വാ
മെയ്യാരം മഴ മുത്തിനെപോലെ
മുത്തം കൊണ്ടു താ
ഒരു പിച്ചക കൂടുമേയാൻ 
അതിലൊച്ച വെച്ചു ചേക്കേറാൻ
ഒരു തൂവലിൽ തൊട്ടു നോക്കാൻ
മിടനെഞ്ചിൽ മുട്ടി മുട്ടാം
എന്നെ കെട്ടിപ്പിടിച്ചുറക്കുന്ന 
കൂട്ടുകുറുമ്പഴകല്ലേ

ഓ കണ്മണി എൻ പൊന്മണി
ഓ കണ്മണി എൻ പൊന്മണി
പയ്യാരം കിളി മൈനയെപോലെ 
പാടി കൂടെ വാ
മെയ്യാരം മഴ മുത്തിനെപോലെ
മുത്തം കൊണ്ടു താ

കാറ്റുകവിളിൽ കുടയും പനിനീർ
ചാറ്റുതുള്ളിയിൽ നനയും നിലവേ
ഹോ മാറ്റു കുറയാപണ്ടം പകലിൻ
ആറ്റുകരയിൽ വിതറും വെയിലേ 
കണ്ണിലുരുകും കാന്തമണികൾ
സൂര്യനായ് മാറും സന്ധ്യയിൽ
വെള്ളിവെയിലിൻ ചില്ലുമുകുളം 
സാന്ധ്യമായ് തീരും വേളയിൽ

മഴക്കാറു കണ്ടുവോ 
മുടിത്തുമ്പിലിന്നു ഞാൻ
തുടിപ്പാട്ടു കേട്ടുവോ 
മിടിക്കുന്ന നെഞ്ചിൽ ഞാൻ
ഈ വെൺപ്രാവിനു കൂട്ടായ് 
പോരുക നീ വെറുതെയലയുമരിയ-
ശിശിര ശലഭമേ

ഓ കണ്മണി എൻ പൊന്മണി
ഓ കണ്മണി എൻ പൊന്മണി

ധീം ധീം ധന ധനാനന 
ധീംധനാന ധീം ധനാ
ധീം ധീം ധന ധനാനന 
ധീംധനാന ധീം ധനാ

പാട്ടുമൊഴിയായ് കുറുകും കുയിലേ
നോട്ടമെറിയും മിഴിയിൽ കനവോ
ഓട്ടുവളയാൽ മീട്ടുവിരലിൽ 
താരമെരിയും താഴമ്പൂവോ
മഞ്ഞിലുരുകും കുഞ്ഞുമണികൾ 
മാലയായ് കോർക്കും മാത്രയിൽ

വഴിക്കണ്ണുമായ് ഞാൻ 
വിഷുപ്പക്ഷി പോലെയീ
നിഴൽച്ചില്ലു വാതിലിൽ 
തനിച്ചാണു മൗനമേ
ഈ മൺകൂടിനു കൂട്ടായ് 
പോരുക നീ കനവിലുണരുമരിയ 
ശിശിര ശലഭമേ

ഓ കണ്മണി എൻ പൊന്മണി
ഓ കണ്മണി എൻ പൊന്മണി
പയ്യാരം കിളി മൈനയെപോലെ 
പാടി കൂടെ വാ
മെയ്യാരം മഴ മുത്തിനെപോലെ
മുത്തം കൊണ്ടു താ

ഓ കണ്മണി എൻ പൊന്മണി
ഓ കണ്മണി എൻ പൊന്മണി
 
നന്നാ നന്നാ
നന്നന നാ നാ
നാനന നാനാ
നാനന നാനാ

മുത്തേ മുത്തേ 
കിങ്ങിണി മുത്തേ
നിനക്കെന്നുമുറങ്ങീടാനൊരു 
ചിപ്പിയാണീയമ്മ
കാൽത്തളയിൽ കൈവളയിൽ 
കിലുകിലെ നീ
കളിയാടി വരുന്നേരം 
കാതോർത്തിരുന്നീയമ്മ

പിച്ചാ പിച്ചാ വെയ്ക്കും 
കണ്മണിയേ
എൻമിഴി തന്നിലെ 
കൃഷ്ണമണി നീയേ
പിച്ചാ പിച്ചാ വെയ്ക്കും 
കണ്മണിയേ
എൻമിഴി തന്നിലെ 
കൃഷ്ണമണി നീയേ
മുത്തേ മുത്തേ 
കിങ്ങിണി മുത്തേ
നിനക്കെന്നുമുറങ്ങീടാനൊരു 
ചിപ്പിയാണീയമ്മ

മഞ്ഞോലും പോലെ 
മനസ്സിൻ പുണ്യാഹം പോലേ
എന്നുയിരിൻ കുമ്പിളിലെ 
പുണ്യം നീയല്ലേ
മഞ്ഞോലും പോലെ മനസ്സിൻ 
പുണ്യാഹം പോലേ
എന്നുയിരിൻ കുമ്പിളിലെ 
പുണ്യം നീയല്ലേ

മാറിൽ നീയോ ചായും നേരം
മാനിൻ കുഞ്ഞായ് മാറും നേരം
വെള്ളി നിലാവാകുന്നേ ഞാനെന്നും
നല്ലാരോമൽ വാവേ
ചന്ദന തെന്നലിൻ ചാമരം വീശി 
വന്നോരോ രാവിൽ
ആലിലമഞ്ചമൊരുക്കിയിരുന്നു ഞാൻ

മുത്തേ മുത്തേ 
കിങ്ങിണി മുത്തേ
എന്നുമുറങ്ങീടാൻ 
ചിപ്പിയാണീയമ്മ

കൈവല്യമല്ലേ വിഷുവിൻ 
കൈനീട്ടമല്ലേ
കന്നിവെയിൽ കയ്യരുളും 
നാണ്യം നീയല്ലേ
കൈവല്യമല്ലേ വിഷുവിൻ 
കൈനീട്ടമല്ലേ
കന്നിവെയിൽ കയ്യരുളും 
നാണ്യം നീയല്ലേ

വിണ്ണിൽ നിന്നും 
മണ്ണിൽ ചിന്നും
സമ്മാനം നീ ചേലിൻ തെല്ലേ
പൊൻ മകമോ 
നീ ചേരും നാളല്ലേ
എൻ ആനന്ദം നീയേ
പൂമടി തട്ടിലെ 
പുഞ്ചിരി ചന്തമായ്
മിന്നും പൊന്നേ
നിന്നിളംചുണ്ടിനോടൊത്തിരി 
കൊഞ്ചി ഞാൻ

മുത്തേ മുത്തേ 
കിങ്ങിണി മുത്തേ
നിനക്കെന്നുമുറങ്ങീടാനൊരു 
ചിപ്പിയാണീയമ്മ
കാൽത്തളയിൽ കൈവളയിൽ 
കിലുകിലെ നീ
കളിയാടി വരുന്നേരം 
കാതോർത്തിരുന്നീയമ്മ

പിച്ചാ പിച്ചാ വെയ്ക്കും 
കണ്മണിയേ
എൻമിഴിതന്നിലെ 
കൃഷ്ണമണിനീയേ
പിച്ചാ പിച്ചാ വെയ്ക്കും 
കണ്മണിയേ
എൻമിഴിതന്നിലെ 
കൃഷ്ണമണിനീയേ
കളരിവിളക്ക് തെളിഞ്ഞതാണോ
കൊന്നമരം പൂത്തുലഞ്ഞതാണോ

കളരിവിളക്ക് തെളിഞ്ഞതാണോ
കൊന്നമരം പൂത്തുലഞ്ഞതാണോ
മാനത്തൂന്നെങ്ങാനും വന്നതാണോ
മാനത്തൂന്നെങ്ങാനും വന്നതാണോ
കുന്നത്തു സൂര്യന്‍ ഉദിച്ചതാണോ
കുന്നത്തു സൂര്യന്‍ ഉദിച്ചതാണോ

കാരിരുളൊത്ത മുടിയഴകും
കാരിരുമ്പോടൊത്ത കൈക്കരുത്തും
കാരിരുളൊത്ത മുടിയഴകും
കാരിരുമ്പോടൊത്ത കൈക്കരുത്തും
ശംഖു കടഞ്ഞ കഴുത്തഴവും
മാറത്തു മാമ്പുള്ളിപ്പോര്‍ച്ചുണങ്ങും
മാറത്തു മാമ്പുള്ളിപ്പോര്‍ച്ചുണങ്ങും
മാനത്തൂന്നെങ്ങാനും വന്നതാണോ
കുന്നത്തു സൂര്യന്‍ ഉദിച്ചതാണോ

നാഗത്തളയിട്ട കാല്‍വടിവും
ചൊവ്വൊത്ത ചേകോന്‍റെ മെയ്യഴകും
നാഗത്തളയിട്ട കാല്‍വടിവും
ചൊവ്വൊത്ത ചേകോന്‍റെ മെയ്യഴകും
പടകാളിമുറ്റം നിറഞ്ഞുനില്‍ക്കും
അങ്കതളയുള്ള വീരനാരോ
അങ്കതളയുള്ള വീരനാരോ

മാനത്തൂന്നെങ്ങാനും വന്നതാണോ
കുന്നത്തു സൂര്യന്‍ ഉദിച്ചതാണോ
കളരിവിളക്ക് തെളിഞ്ഞതാണോ
കൊന്നമരം പൂത്തുലഞ്ഞതാണോ
ഇന്ദുപുഷ്പം ചൂടി നിൽക്കും രാത്രി
ചന്ദനപ്പൂം പുടവ ചാർത്തിയ രാത്രി
ഇന്ദുപുഷ്പം ചൂടി നിൽക്കും രാത്രി
ചന്ദനപ്പൂം പുടവ ചാർത്തിയ രാത്രി
കഞ്ജബാണദൂതിയായ്‌ നിന്നരികിലെത്തി
ചഞ്ചലേ നിൻ വിപഞ്ചിക തൊട്ടുണർത്തി 
 
ഇന്ദുപുഷ്പം ചൂടി നിൽക്കും രാത്രി

ഏലസ്സിൽ അനംഗത്തിരു മന്ത്രങ്ങൾ കുറിച്ചു
പൊൻനൂലിൽ കോർത്തീയരയിൽ അണിയിക്കട്ട
ഏലസ്സിൽ അനംഗത്തിരു മന്ത്രങ്ങൾ കുറിച്ചു
പൊൻനൂലിൽ കോർത്തീയരയിൽ അണിയിക്കട്ട
മാമുനിയെ മാൻകിടാവായ്‌ മാറ്റും മന്ത്രം
നിസരിമരിസ നിസരിമ രിസരി
രിമപനിപമ രിമപനി പമപ
മപനിസനിപ മപനിസനിരി സനിസ
മാമുനിയെ മാൻകിടാവായ്‌ മാറ്റും മന്ത്രം
താമരക്കണ്മുനകളാൽ പകർത്തിവച്ചു 
 
ഇന്ദുപുഷ്പം ചൂടി നിൽക്കും രാത്രി

ഏതൊരുഗ്ര തപസ്സ്വിക്കും പ്രാണങ്ങളിലാകെ
കുളിരേകുന്നൊരഗ്നിയായ്‌ നീ പടരൂ 
 ഏതൊരുഗ്ര തപസ്സ്വിക്കും പ്രാണങ്ങളിലാകെ
കുളിരേകുന്നൊരഗ്നിയായ്‌ നീ പടരൂ
പൂവല്ല പൂനിലാവിൻ കിരണമല്ലോ
പൂവല്ല പൂനിലാവിൻ കിരണമല്ലോ
നിൻ തൂമിഴികളിൽ അനങ്ഗന്റെ പ്രിയ ബാണങ്ങൾ 
 
ഇന്ദുപുഷ്പം ചൂടി നിൽക്കും രാത്രി
ചന്ദനപ്പൂം പുടവ ചാർത്തിയ രാത്രി
കഞ്ജബാണദൂതിയായ്‌ നിന്നരികിലെത്തി
ചഞ്ചലേ നിൻ വിപഞ്ചിക തൊട്ടുണർത്തി 
 ഇന്ദുപുഷ്പം ചൂടി നിൽക്കും രാത്രി 
ഇന്ദ്രനീലിമയോലും ഈ മിഴിപ്പൊയ്കകളിൽ
ഇന്നലെ നിൻ മുഖം നീ നോക്കി നിന്നു
ഇന്ദ്രനീലിമയോലും ഈ മിഴിപ്പൊയ്കകളിൽ
ഇന്നലെ നിൻ മുഖം നീ നോക്കി നിന്നു
ഇന്നൊരു ഹൃദയത്തിൻ കുന്‌ദ ലതാഗൃഹത്തിൽ
പൊന്മുളം തണ്ടുമൂതി നീ ഇരിപ്പൂ
അതിൻ പൊരുൾ നിനക്കേതുമറിയില്ലല്ലോ
അതിൻ പൊരുൾ നിനക്കേതുമറിയില്ലല്ലോ

ഇന്ദ്രനീലിമയോലും ഈ മിഴിപ്പൊയ്കകളിൽ
ഇന്നലെ നിൻ മുഖം നീ നോക്കി നിന്നു
ഇന്ദ്രനീലിമയോലും

സ ഗ മ ധ മ ഗ സ
ഗ മ ധ നി ധ മ ഗ
മ ധ നി സ നി ധ മ ധ സ

വർഷാമയൂരമെങ്ങോ പീലി നിവർത്തിടുമ്പോൾ
ഹർഷാശ്രു പൂക്കളിൽ നിന്നുതിർന്നതെന്തേ
മൃദുരവമുതിരും മധുകരമണയെ
ഇതളുകലുലഞ്ഞു വീർപ്പുതിർന്നത്തെന്തേ
ഉന്മത്ത കോകിലത്തിൻ ആലാപ ശ്രുതി കേൾക്കെ
പെൺകുയിൽ ചിറകടിച്ചുണർന്നതെന്തേ
അതിൻ പൊരുൾ നിനക്കേതുമറിയില്ലല്ലോ
അതിൻ പൊരുൾ നിനക്കേതുമറിയില്ലല്ലോ

ഇന്ദ്രനീലിമയോലും ഈ മിഴിപ്പൊയ്കകളിൽ
ഇന്നലെ നിൻ മുഖം നീ നോക്കി നിന്നു
ഇന്ദ്രനീലിമയോലും

ചിത്രാ നക്ഷത്രമിന്നു രാവിൽ ശീതാംശുവിനോ-
ടൊത്തുചേരുവനോടി അണഞ്ഞതെന്തേ
തരിവള ഇളകി അരുവികൾ കളിയായ്‌
തടശിലയെപ്പുണർന്നു ചിരിപ്പതെന്തെ
ഹംസങ്ങൾ ഇണചേരും വാഹിനീതടങ്ങളിൽ
കൺചിമ്മി വന ജ്യോത്സ്ന മറഞ്ഞതെന്തേ
അതിൻ പൊരുൾ നിനക്കേതുമറിയില്ലല്ലോ
അതിൻ പൊരുൾ നിനക്കേതുമറിയില്ലല്ലോ

ഇന്ദ്രനീലിമയോലും ഈ മിഴിപ്പൊയ്കകളിൽ
ഇന്നലെ നിൻ മുഖം നീ നോക്കി നിന്നു
ഇന്ദ്രനീലിമയോലും
ഏതോ ജന്മകല്പനയിൽ ഏതോ ജന്മവീഥികളിൽ
എന്നും നീ വന്നൂ ഒരു നിമിഷം ഈ ഒരു നിമിഷം
വീണ്ടും നമ്മൾ ഒന്നായ്
ഏതോ ജന്മകല്പനയിൽ ഏതോ ജന്മവീഥികളിൽ

പൊന്നിൻ പാളങ്ങൾ എങ്ങോ ചേരും നേരം വിണ്ണിന്‍
പൊന്നിൻ പാളങ്ങൾ എങ്ങോ ചേരും നേരം
വിണ്ണിന്‍ മോഹങ്ങൾ മഞ്ഞായ് വീഴും നേരം
കേൾക്കുന്നു നിൻ ഹൃദയത്തിൻ അതേ നാദമെന്നിൽ

ഏതോ ജന്മകല്പനയിൽ ഏതോ ജന്മവീഥികളിൽ
എന്നും നീ വന്നൂ ഒരു നിമിഷം ഈ ഒരു നിമിഷം
വീണ്ടും നമ്മൾ ഒന്നായ്
ഏതോ ജന്മകല്പനയിൽ ഏതോ ജന്മവീഥികളിൽ

തമ്മിൽ ചൊല്ലാതെ വിങ്ങും ഓരോ വാക്കും കണ്ണിൽ
തമ്മിൽ ചൊല്ലാതെ വിങ്ങും ഓരോ വാക്കും
കണ്ണിൽ നിൽക്കാതെ കൊള്ളും ഓരോ നോക്കും ഇടയുന്നു
നാമൊഴുകുന്നു നിഴൽ തീർക്കും ദ്വീപിൽ

ഏതോ ജന്മകല്പനയിൽ ഏതോ ജന്മവീഥികളിൽ
എന്നും നീ വന്നൂ ഒരു നിമിഷം ഈ ഒരു നിമിഷം
വീണ്ടും നമ്മൾ ഒന്നായ്
ഏതോ ജന്മകല്പനയിൽ ഏതോ ജന്മവീഥികളിൽ
അറിയാതെ അറിയാതെ എന്നിലെയെന്നില്‍നീ
എന്നിലെയെന്നില്‍ നീ കവിതയായ്‌വന്നു തുളുമ്പീ
അനുഭൂതിധന്യമാം ശാദ്വലഭൂമിയില്‍
നവനീതചന്ദ്രികപൊങ്ങീ
അറിയാതെ അറിയാതെ എന്നിലെയെന്നില്‍നീ
എന്നിലെയെന്നില്‍ നീ കവിതയായ്‌വന്നു തുളുമ്പീ

ഒഴുകി വന്നെത്തുന്ന കാറ്റിന്റെ ചുണ്ടുകള്‍
മധുരം വിളമ്പുന്ന യാമം
ഒഴുകി വന്നെത്തുന്ന കാറ്റിന്റെ ചുണ്ടുകള്‍
മധുരം വിളമ്പുന്ന യാമം
ഒരു മുളംകാടിന്റെ രോമഹര്‍ഷങ്ങളില്‍
പ്രണയം തുടിയ്ക്കുന്നയാമം
പ്രണയം തുടിയ്ക്കുന്നയാമം

അറിയാതെ അറിയാതെ എന്നിലെയെന്നില്‍നീ
എന്നിലെയെന്നില്‍ നീ കവിതയായ്‌വന്നു തുളുമ്പീ
പദചലനങ്ങളില്‍ പരിരംഭണങ്ങളില്‍
പാടേമറന്നു ഞാന്‍ നിന്നൂ
പദചലനങ്ങളില്‍ പരിരംഭണങ്ങളില്‍
പാടേമറന്നു ഞാന്‍ നിന്നൂ
അയഥാര്‍ത്ഥ മായിക ഗോപുരസീമകള്‍
ആശകള്‍ താനേ തുറന്നൂ
ആശകള്‍ താനേ തുറന്നൂ

അറിയാതെ അറിയാതെ എന്നിലെയെന്നില്‍നീ
എന്നിലെയെന്നില്‍ നീ കവിതയായ്‌വന്നു തുളുമ്പീ
അനുഭൂതിധന്യമാം ശാദ്വലഭൂമിയില്‍
നവനീതചന്ദ്രികപൊങ്ങീ
അറിയാതെ അറിയാതെ എന്നിലെയെന്നില്‍നീ
എന്നിലെയെന്നില്‍ നീ കവിതയായ്‌വന്നു തുളുമ്പീ
ആ മുഖം കണ്ട നാള്‍ ആദ്യമായ് പാടി ഞാന്‍
രാഗം പൂക്കും രാഗം പാടി ഞാന്‍
ആ മുഖം കണ്ട നാള്‍ ആദ്യമായ് പാടി ഞാന്‍
രാഗം പൂക്കും രാഗം പാടി ഞാന്‍

പോക്കുവെയില്‍ പൊന്നണിഞ്ഞു നിന്‍
പൊന്‍ പദങ്ങള്‍ പുല്‍കും മേദിനി
പോക്കുവെയില്‍ പൊന്നണിഞ്ഞു നിന്‍
പൊന്‍ പദങ്ങള്‍ പുല്‍കും മേദിനി
എന്റെ സ്വപ്നമാകവേ എന്നില്‍ പൂക്കള്‍ വിടരവേ
മൗനം ഉടഞ്ഞു ചിതറി

ആ മുഖം കണ്ട നാള്‍ ആദ്യമായ് പാടി ഞാന്‍
രാഗം പൂക്കും രാഗം പാടി ഞാന്‍

സ്വര്‍ണ്ണ മുകില്‍ ആടും വാനിടം
നിന്മിഴി മുത്തൊലിച്ച സാഗരം
സ്വര്‍ണ്ണ മുകില്‍ ആടും വാനിടം
നിന്മിഴി മുത്തൊലിച്ച സാഗരം
എന്‍ ഹൃദയമാകവേ എന്നില്‍ രത്നം വിളയവേ
മൗനം ഉടഞ്ഞു ചിതറി

ആ മുഖം കണ്ട നാള്‍ ആദ്യമായ് പാടി ഞാന്‍
രാഗം പൂക്കും രാഗം പാടി ഞാന്‍
ആ മുഖം കണ്ട നാള്‍ ആദ്യമായ് പാടി ഞാന്‍
രാഗം പൂക്കും രാഗം പാടി ഞാന്‍

അറബിക്കടലൊരു മണവാളന്‍
കരയോ നല്ലൊരു മണവാട്ടി
പണ്ടേ പണ്ടേ പായിലിരുന്നു
പകിടയുരുട്ടി കളിയല്ലോ

അറബിക്കടലൊരു മണവാളന്‍
കരയോ നല്ലൊരു മണവാട്ടി
പണ്ടേ പണ്ടേ പായിലിരുന്നു
പകിടയുരുട്ടി കളിയല്ലോ

കടലല നല്ല കളിത്തോഴന്‍
കാറ്റോ നല്ല കളിത്തോഴി
കടലല നല്ല കളിത്തോഴന്‍
കാറ്റോ നല്ല കളിത്തോഴി
കരയുടെ മടിയില്‍ രാവും പകലും
കക്ക പെറുക്കി കളിയല്ലോ
കരയുടെ മടിയില്‍ രാവും പകലും
കക്ക പെറുക്കി കളിയല്ലോ

അറബിക്കടലൊരു മണവാളന്‍
കരയോ നല്ലൊരു മണവാട്ടി
പണ്ടേ പണ്ടേ പായിലിരുന്നു
പകിടയുരുട്ടി കളിയല്ലോ

നീളെ പൊങ്ങും തിരമാല
നീലക്കടലിന്‍ നിറമാല
നീളെ പൊങ്ങും തിരമാല
നീലക്കടലിന്‍ നിറമാല
കരയുടെ മാറിലിടുമ്പോഴേയ്ക്കും
മരതക മുത്തണി മലര്‍ മാല
കരയുടെ മാറിലിടുമ്പോഴേയ്ക്കും
മരതക മുത്തണി മലര്‍ മാല

കാറ്റ് ചിക്കിയ തെളിമണലില്‍
കാലടിയാല്‍ നീ കഥയെഴുതി
കാറ്റ് ചിക്കിയ തെളിമണലില്‍
കാലടിയാല്‍ നീ കഥയെഴുതി
വായിക്കാന്‍ ഞാനണയും മുന്‍പേ
വന്‍ തിര വന്നത് മായ്ച്ചല്ലോ
വായിക്കാന്‍ ഞാനണയും മുന്‍പേ
വന്‍ തിര വന്നത് മായ്ച്ചല്ലോ

അറബിക്കടലൊരു മണവാളന്‍
കരയോ നല്ലൊരു മണവാട്ടി
പണ്ടേ പണ്ടേ പായിലിരുന്നു
പകിടയുരുട്ടി കളിയല്ലോ

നിനക്കായ് സര്‍വ്വവും ത്യജിച്ചൊരു ദാസന്‍
വിളിക്കുന്നൂ നിന്നെ വിളിക്കുന്നൂ
നിനക്കായ് സര്‍വ്വവും ത്യജിച്ചൊരു ദാസന്‍
വിളിക്കുന്നൂ നിന്നെ വിളിക്കുന്നൂ
കനകഗോപുര നടയില്‍ നിന്നും
ക്ഷണിയ്ക്കുന്നൂ
നിന്നെ ക്ഷണിയ്ക്കുന്നൂ

കാട്ടിലെ പാഴ്മുളം തണ്ടില്‍ നിന്നും
പാട്ടിന്റെ പാലാഴി തീര്‍ത്തവളേ
ആനന്ദകാരിണീ അമൃതഭാഷിണീ
ഗാനവിമോഹിനീ വന്നാലും

കാട്ടിലെ പാഴ്മുളം തണ്ടില്‍ നിന്നും
പാട്ടിന്റെ പാലാഴി തീര്‍ത്തവളേ
ആനന്ദകാരിണീ അമൃതഭാഷിണീ
ഗാനവിമോഹിനീ വന്നാലും

കാട്ടിലെ പാഴ്മുളം തണ്ടില്‍ നിന്നും
പാട്ടിന്റെ പാലാഴി തീര്‍ത്തവളേ

മന്മനോവീണയില്‍
മന്മനോവീണയില്‍
നീശ്രുതി ചേര്‍ത്തൊരു
തന്ത്രിയിലാകവേ തുരുമ്പുവന്നൂ
മന്മനോവീണയില്‍
നീശ്രുതി ചേര്‍ത്തൊരു
തന്ത്രിയിലാകവേ തുരുമ്പുവന്നൂ
തലയില്‍ അണിയിച്ച രത്നകിരീടം
തലയില്‍ അണിയിച്ച രത്നകിരീടം
തറയില്‍ വീണിന്നു തകരുന്നൂ
തറയില്‍ വീണിന്നു തകരുന്നൂ

കാട്ടിലെ പാഴ്മുളം തണ്ടില്‍ നിന്നും
പാട്ടിന്റെ പാലാഴി തീര്‍ത്തവളേ

വരവാണീ ഘനവേണീ
വരുമോ നീ വരുമോ
മധുരമധുരമാ ദര്‍ശനലഹരി തരുമോ
നീ തരുമോ
മന്ദിരമിരുളുന്നൂ ദേവീ
തന്ത്രികള്‍തകരുന്നൂ ദേവീ
തന്ത്രികള്‍ തകരുന്നൂ

സ്വര്‍ഗ്ഗപുത്രീ നവരാത്രീ
സ്വര്‍ണ്ണം പതിച്ചനിന്‍
സ്വരമണ്ഡപത്തിലെ
സോപാനഗായകനാക്കൂ എന്നെ നീ
സ്വര്‍ഗ്ഗപുത്രീ നവരാത്രീ

സ്വര്‍ഗ്ഗപുത്രീ നവരാത്രീ
സ്വര്‍ണ്ണം പതിച്ചനിന്‍
സ്വരമണ്ഡപത്തിലെ
സോപാനഗായകനാക്കൂ എന്നെ നീ
സ്വര്‍ഗ്ഗപുത്രീ നവരാത്രീ

പാല്‍ക്കടല്‍ത്തിരകളിലലക്കിയെടുത്ത നിന്‍
പൂനിലാപ്പുടവതൊടുമ്പോള്‍
പാല്‍ക്കടല്‍ത്തിരകളിലലക്കിയെടുത്ത നിന്‍
പൂനിലാപ്പുടവതൊടുമ്പോള്‍
മെയ്യില്‍ തൊടുമ്പോള്‍
നിന്നെ പ്രണയപരാധീനയാക്കുവാന്‍
എന്തെന്നില്ലാത്തോരഭിനിവേശം
അഭിനിവേശം അഭിനിവേശം

സ്വര്‍ഗ്ഗപുത്രീ നവരാത്രീ
സ്വര്‍ണ്ണം പതിച്ചനിന്‍
സ്വരമണ്ഡപത്തിലെ
സോപാനഗായകനാക്കൂ എന്നെ നീ
സ്വര്‍ഗ്ഗപുത്രീ നവരാത്രീ

കൈകളില്‍ മൃഗമദതളികയുമേന്തി നീ
ഏകയായരികില്‍ വരുമ്പോള്‍
കൈകളില്‍ മൃഗമദതളികയുമേന്തി നീ
ഏകയായരികില്‍ വരുമ്പോള്‍
ദേവി വരുമ്പോള്‍
നിന്നെ കരവലയത്തിലൊതുക്കുവാന്‍
ഒന്നു ചുംബിക്കുവാ‍ന്‍ അഭിനിവേശം
അഭിനിവേശം അഭിനിവേശം

സ്വര്‍ഗ്ഗപുത്രീ നവരാത്രീ
സ്വര്‍ണ്ണം പതിച്ചനിന്‍
സ്വരമണ്ഡപത്തിലെ
സോപാനഗായകനാക്കൂ എന്നെ നീ
സ്വര്‍ഗ്ഗപുത്രീ നവരാത്രീ

നിശാ സുരഭികള്‍ വസന്ത സേനകള്‍
നടനമാടാന്‍ വരികയോ
രതി നടനമാടാന്‍ വരികയോ
എന്നെ വിളിച്ചുണര്‍ത്താന്‍
പ്രിയദര്‍ശിനി നീ
വികാരവതിയായ്‌വരികയോ
 വീണ്ടും വരികയോ

മദാലസ യാമിനി
ഒരു രാസലീലാലോലയെ പോലെ
മദാലസ യാമിനി
ഒരു രാസലീലാലോലയെ പോലെ
വരുമ്പോള്‍ വെണ്ണിലാവിന്‍
യമുന ലജ്ജയില്‍ മുങ്ങിയോ
വരുമ്പോള്‍ വെണ്ണിലാവിന്‍
യമുന ലജ്ജയില്‍ മുങ്ങിയോ

നിശാ സുരഭികള്‍ വസന്ത സേനകള്‍
നടനമാടാന്‍ വരികയോ
രതി നടനമാടാന്‍ വരികയോ
എന്നെ വിളിച്ചുണര്‍ത്താന്‍
പ്രിയദര്‍ശിനി നീ
വികാരവതിയായ്‌വരികയോ
വീണ്ടും വരികയോ

മനോരഥ വീഥിയില്‍
ഒരു ക്ഷീരസാഗര പുത്രിയെ പോലെ
മനോരഥ വീഥിയില്‍
ഒരു ക്ഷീരസാഗര പുത്രിയെ പോലെ
ഒഴുകും നിന്‍ സുഗന്ധം
തഴുകും തെന്നലായ്‌ഞാന്‍ വരും

നിശാ സുരഭികള്‍ വസന്ത സേനകള്‍
നടനമാടാന്‍ വരികയോ
രതി നടനമാടാന്‍ വരികയോ
എന്നെ വിളിച്ചുണര്‍ത്താന്‍
പ്രിയദര്‍ശിനി നീ
വികാരവതിയായ്‌വരികയോ
വീണ്ടും വരികയോ

വിലാസിനി നീ സഖി
നഖരേഖമൂടും നീര്‍ത്തുകിലോടെ
വിലാസിനി നീ സഖി
നഖരേഖമൂടും നീര്‍ത്തുകിലോടെ
കുളിക്കും നിന്റെ പൂമെയ്
പൊതിയും ഓളമായ്‌ഞാന്‍ വരും
കുളിക്കും നിന്റെ പൂമെയ്
പൊതിയും ഓളമായ്‌ഞാന്‍ വരും

നിശാ സുരഭികള്‍ വസന്ത സേനകള്‍
നടനമാടാന്‍ വരികയോ
രതി നടനമാടാന്‍ വരികയോ
എന്നെ വിളിച്ചുണര്‍ത്താന്‍
പ്രിയദര്‍ശിനി നീ
വികാരവതിയായ്‌വരികയോ
വീണ്ടും വരികയോ

ഇത്തിരിക്കൊരു സുഖം തോന്നുന്നുണ്ടെനിക്കെൻ
പൊത്തിലെത്രനാളായ് ഞാൻ ചുരുണ്ടുകിടക്കുന്നു!
വാതമെന്നെലുമ്പിലേ മജ്ജയൊക്കെയും കാർന്നു.
പ്രേതമായ്ത്ത്തീർന്നു ഞാനെന്നാകിലും ശ്വസിക്കുന്നു.

ഉളിവയ്ക്കുമ്പോൾ കട്ടപ്പൊന്നുപോൽ മിന്നും പ്ലാവും
കളിവഞ്ചി വെട്ടീടാൻ കാതലാർന്ന തേന്മാവും
നിറയെപ്പൂത്തും കായ്ച്ചും നിൽക്കുമീ മീനക്കാല-
തതിറയത്തു ചെന്നൊന്നു നോക്കുവാൻ കഴിഞ്ഞെങ്കിൽ!

എൻപറമ്പിലില്ലൊറ്റക്കുറ്റിവാഴയു; മെനി-
ക്കിമ്പമാണെവിടെയാണെങ്കിലും മരം കണ്ടാൽ
ഒൻപതാൾ പിടിച്ചാലും പിടികൂടാതുണ്ടൊറ്റ-
ത്തമ്പലമൂളിയന്നുരമ്പലമൈതാനത്തിൽ.

വളവും പോടും കേടുമില്ല, ഞാനെൻ കൺകൊണ്ടൊ-
ന്നളന്നിട്ടൊരെൺപതു കോലിനപ്പുറം പോവും
മുറിച്ചാലതു മതി നാട്ടിലെപ്പുരയ്‌ക്കെല്ലാം
മുളമോന്തായം മാറ്റാമുത്തരത്തിനും കിട്ടും.
അല്ലെങ്കിലൂരാണ്മക്കാർ മോഹിക്കുംപോലെ ചെത്തി-
യില്ലമാളികകൾക്കു ‘ചിലാന്തി’ ക്കതൊപ്പിക്കാം.

പൂതലിച്ചുപോയെന്റെയിത്തടി; കൊതിച്ചാലാ-
ക്കാതാലിലുളി നടത്തീടുവാനാവില്ലല്ലോ!
കരിവെറ്റിലത്തുണ്ടും കൊട്ടടയ്ക്കയും നൂറിൻ-
തരിയും പുകയിലഞെട്ടിയും തപ്പിത്തപ്പി
-വെടിവെയ്ക്കിലുംകൂടികേൾക്കില്ലാ -കൂനിക്കൂടി-
പ്പടിമേലിരിക്കുന്നു,’നാനി’യും വയർ ചുങ്ങി.

അവളും കെളവിയായ്! പൂത്ത ചമ്പകത്തൈപ്പോൽ
നിവർന്നും കടഞ്ഞെടുത്തതുപോലുടമ്പാർന്നും,
ചിരിച്ചു മൂന്നുംകൂട്ടിപ്പൂത്ത വെള്ളിലപോലെ-
ന്നരികത്തിവൾ നിന്ന നാളുകൾ ഞാനോർക്കുന്നു!
(പുരികം നരച്ചൊരാകണ്ണുകൾ, ചിതൽ തിന്ന്
പുറവാതിലിൽക്കൂടിയലഞ്ഞു കുറേനേരം)

പൊങ്ങുവാൻ കഴിഞ്ഞെങ്കിൽ നിരങ്ങാം; കിഴവനെ
ത്താങ്ങുമായിരുന്നാക്കൈ….. വിതുമ്പീ പെരുംന്തച്ചൻ.
(വീണ്ടുമാ സ്മരണയെ മായ്ക്കാനോ, ചുളിവേറെ
വീണ നെറ്റിന്മേൽ മെല്ലെത്തടവീ ചുങ്ങും കൈയാൽ)
പണിചെയ്യുവാൻമേലാതാകിലും തൊങ്കിതേങ്ങി-
പ്പണിയാലയിൽപ്പുകൊന്നിരിക്കാൻ കഴിഞ്ഞെങ്കിൽ,
എങ്കിൽ, ഞാൻ മുഴക്കോലുമൂളിയും പണിക്കൂറിൽ
പ്പങ്കിടാറുള്ളാഹ്ലാദമിന്നും ഹാ! നുണഞ്ഞേനേ!

കരിവീട്ടിതൻ കാതൽ കടഞ്ഞു കുഴിച്ച വ-
ന്മരിക കമഴ്ത്തിയ പോലെഴും വിണ്ണിൻ താഴെ
അകലെക്കാണും ചെമ്പുതാഴികക്കുടം ചൂടും
മികവാർന്ന തൃക്കോവിൽ തീര്ത്തതിക്കൈകൊണ്ടത്രേ.
ഉളി ഞാൻ പിടിപ്പിച്ച കൈകളാലെൻകുഞ്ഞ,പ്പൊ-
ന്നൊളിചിന്നിടും ക്ഷേത്രദ്ധ്വജത്തിൻ തുംഗാഗ്രത്തിൽ

പറന്നങ്ങിരിക്കുമ്പോൽ ചെത്തിയ ഗരുഡന്റെ
ചിറകു ചലിക്കുന്നുണ്ടിപ്പോഴുമെന്നേ തോന്നൂ!
ഞാനതിലസൂലായുവായിപോ, ലേതച്ഛന്നു
മാനമല്ലാമട്ടൊക്കെ മകനെപ്പുകഴ്ത്തുമ്പോൾ?

ആയിരം മണിയുടെ നാവുപൊത്തിടാമൊറ്റ-
വായിലെ നാവാർക്കാനും കെട്ടുവാൻ കഴിയുമോ?
രണ്ടു ഗോപുരത്തിന്റെ തട്ടിലും വെച്ചു, തേക്കു-
കൊണ്ടു കൊത്തിയൊരഷ്ടദിക്പാലരൂപം ഞങ്ങൾ.
ഒന്നെന്റെയിരിക്കെ തീർത്തൊന്നവന്റേതും, ജീവൻ
വന്നിട്ടുണ്ടാവൻ്റേത്തിന്റേതിനേക്കാളത്രേ.

എൻകരം തോറ്റാലെന്താണെന്മകൻ ജയിക്കുമ്പോൾ,
എൻകണ്ണിലുണ്ണിക്കേലും പുകളെൻ പുകളല്ലേ?
കൊച്ചനെ സ്തുതിക്കുമ്പോളൻമുഖം മങ്ങീപോലും.
തച്ചനായാലും ഞാനൊരച്ഛനല്ലാതായപ്പോമോ?
പൊങ്ങുവാൻ കഴിഞ്ഞെങ്കിൽ നിരങ്ങാം; കിഴവനെ
ത്താങ്ങുമായിരുന്നാക്കൈ ….വിതുമ്പീ പെരുംന്തച്ചൻ.
(വീണ്ടുമാ സ്മരണയെ മായ്ക്കാനോ, ചുളിവേറെ

വന്ദനം വന്ദനം !വാർമെത്തും ദ്രാവിഡ-
നന്ദിനിയായി വളർന്ന ഭാഷേ,
വന്ദനം വന്ദനം !ചിത്തം കവർന്നിടും
ചന്ദനാമോദം കലർന്ന ഭാഷേ,

ജീവന്നു നൂതനോന്മേഷം പകർന്നീടും
ദേവഭാഷാമൃതം ചേർന്ന ഭാഷേ,
നിന്മുലപ്പാലിന്റെ വീര്യമുൾകൊണ്ടതെൻ
ജന്മജന്മാന്തരപുണ്യമല്ലേ.

വശ്യമാം ശൈലിയിൽ നിന്നെജ്ജയിപ്പൊരു-
വിശ്വമനോഹരഭാഷയുണ്ടോ.
താളമിട്ടാടുന്നു തെങ്കടൽകല്ലോല-
പാളി നിൻ ഗാനങ്ങൾ കേട്ടിടുമ്പോൾ;

താനമായ്ത്ത്തീരുന്നു നാളികേരദ്രുമ –
താലപത്രാന്തരമർമ്മരങ്ങൾ;
ആനന്ദരാഗങ്ങൾ മൂളുന്നു നീളുന്ന
കാനനപ്പൊൽക്കുളിർചോലയെല്ലാം.

ത്വൽ കർമ്മമണ്ഡലം വിസ്‌തൃതമല്ലൊരു
കൈക്കുടവട്ടമാ,ണായിരിക്കാം;
എങ്കിലും നിൻ കീർത്തിയെത്താത്തതെങ്ങുവാൻ?
ശങ്കരദേശികദേശഭാഷേ!
അന്തരീക്ഷത്തിൽ സുഗന്ധം പരക്കുവാ-
നെന്തിനു കസ്തൂരിയേറെയോർത്താൽ?

ചിത്രവർണോജ്വലേ, നിൻ പുഷ്പവാടിയി-
ലെത്ര വസന്തങ്ങൾ വന്നതില്ല?
ഹൃത്തിലൊതുങ്ങാത്തൊരാവേശമാർന്നുകൊ-
ണ്ടെത്ര കുയിലുകൾ കൂകിയില്ല ?
മട്ടോലും പൂക്കളെച്ചുറ്റിപ്പറന്നെത്ര
മത്തഭ്റംഗങ്ങൾ മുരണ്ടതില്ല?

അമ്മമധുമാസവിഭൂതികളൊക്കെയും
രമൃതചേർത്തതിലെത്ര നിന്നിൽ ?
ആവർത്തിച്ചീടട്ടെ പിന്നെയും പിന്നെയു-
മായിരം വട്ടമിശ്രീവികാസം.
കാണുന്നു കല്യാണനിക്ഷേപമെന്നപോൽ –
കാമസുരഭിപോൽ നിന്നെ ഞങ്ങൾ.
നിന്നെഭ്ജിക്കുന്ന ഭാവന ധന്യമാം
നിന്നെപ്പുകഴ്ത്തുന്ന നാവു വന്ദ്യം.

കേരളത്തുമൊഴിയെന്നു കേട്ടാൽ മതി,
കോരിത്തരിപ്പിന്റെ കൊയ്ത്തുകാലം.
ഓജസ്സിൻ കാതലേ, നിന്നെയോര്ക്കുമ്പൊഴേ-
ക്കോരോ ഹൃദയവുമോടിയോടം.

കാണിക്കവെച്ചിടാം സർവവും ശോഭനേ,
മാണിക്യവീണ നീ മീട്ടിയാലും!

ഉമ്മ വിളമ്പിയ ചോറിന്നു മുൻപിൽ ഞാൻ
ചുമ്മാ മുഖം കറുപ്പിച്ചിരുന്നു.
ഉപ്പേരിയില്ല,കറിയില്ല,മീനില്ല
പപ്പടം ‘വട്ട’ത്തിലാണുതാനും.
ചോറ്റുപാത്രത്തിന്റെ പൊട്ടുപോലുണ്ടൊരു
ചോന്നുള്ളിച്ചമ്മന്തി -അത്രമാത്രം.
ദേഷ്യം കുറച്ചല്ല വന്നതെനിക്കപ്പോൾ,
ദേഹമൊട്ടാകെ വിറച്ചിരുന്നു.
വല്ലാതെയില്ല വിശപ്പെനിക്കെങ്കിലും
വല്ലായ്മ്മയുണ്ടെന്നു ഞാൻ നടിച്ചു.

ഉണ്ണാൻ തുടങ്ങിയാൽ വിണ്ണുന്നൊരുണ്ണിയാ-
യെണ്ണുമാറുണ്ടന്നെൻ വീട്ടിലെന്നെ,
എങ്കിലും തീൻമേശ വിട്ടു പരിഭവി-
ച്ചെങ്ങോട്ടെന്നില്ലാതെ ഞാൻ നടന്നു.
പൊട്ടലും ചീറ്റലുമായി ഞാൻ വീടിന്റെ
പിൻപുറത്തേയ്ക്കൊന്നു പാളിനോക്കി.
അപ്പോൾ ഞാൻ കണ്ടു വടക്കിനിമുറ്റത്തൊ-
രാൾക്കൂട്ടം, പാവങ്ങളെന്നയൽക്കാർ
കൂടിയിരിക്കയാണുമ്മയവർക്കൊക്കെ-
ച്ചൂടുള്ള കഞ്ഞി പകർന്നിടുന്നു.
ഓടിക്കളിക്കുന്നുണ്ടാ ‘പഷ്ണിക്കഞ്ഞിയി-
ലോരോ നെടിയരിവറ്റുമാത്രം.

അന്നൊക്കെയെൻ നാട്ടിൽ ഭൂരിജനങ്ങൾക്കും
അന്നമൊരു സ്വപ്നമായിരുന്നു.
ആംഗലവാഴ്ചയും യുദ്ധക്കെടുതിയും
ആകെയെൻ ഗ്രാമം തകർത്തിരുന്നു.
തന്തമാർ, തള്ളമാർ കുട്ടികളന്യോന്യം
തള്ളിമാറ്റുന്നു,കലമ്പിടുന്നു.
ഒട്ടുചിലർ കഞ്ഞി മോന്തിപ്പിരിയുന്നു
മറ്റും പലർ വന്നുചേർന്നിടുന്നു.
അമ്പാർന്നു കഞ്ഞി വിളമ്പുവാൻ മുറ്റത്തു
കുമ്പിട്ടു നിൽപ്പത്തിന്നുള്ളിൽ, ദൂരേ
എന്നെക്കണ്ടുമ്മയരികിലെത്തിച്ചോല്ലി.
“നന്നേ തിരക്കായിരുന്നു മോനേ.
പറ്റീല മീൻകറിയുണ്ടാക്കാൻ; ഇക്കണ്ട
പട്ടിണിക്കാർക്കൊക്കെ കഞ്ഞി വേണ്ടേ?
വിണ്ണുവാൻ നിൽക്കാതെ ചമ്മന്തിച്ചോറുണ്ടെ-
ന്നുണ്ണിപോ, നേരമായ് ബെല്ലടിക്കാൻ
നാലുമണി വിട്ടു നീ വരുമ്പോഴേക്കും
അയിലച്ചാറുണ്ടാക്കിവെച്ചിടാം ഞാൻ”

ഇത്രയും ചൊല്ലിപ്പിരിഞ്ഞുപോയുമ്മ, എ-
ന്നുൾതതട്ടിൻ കാപട്യം വെന്തെരിഞ്ഞു.
ഉണ്ണാവ്രതവുമായന്യരെയൂട്ടുന്നൊ-
രെന്നുമ്മതൻ യജ്ഞം കണ്ടുനിൽക്കേ
നീറുമെന്നുള്ളം കുറുകീ; പഴയരി-
ച്ചോറെനിക്കുണ്ടല്ലോ വേണ്ടുവോളം;
പഞ്ഞക്കെടുതിയിൽ നീറുവോർ വറ്റില്ലാ-
ക്കഞ്ഞിക്കിരന്നു വലഞ്ഞീടുമ്പോൾ!

പിന്നെ ഞാൻ വൈകിയി ,ല്ലെന്നുടെ ചോറുമാ-
യുമ്മതൻ പിന്നിൽ പതുങ്ങിയെത്തി
ഉള്ളലഞോതിനേൻ :”എൻ ചോറുമാ കഞ്ഞി-
വെള്ളത്തിലിട്ടു വിളമ്പിക്കൊള്ളൂ.”

പൊട്ടിക്കരഞ്ഞുമ്മ മാറോടു ചേർത്തെന്നെ-
ക്കെട്ടിപ്പിടിച്ചു വിതുമ്പി മെല്ലെ:
“ഏതൊന്നറിഞ്ഞാൽ മറ്റെല്ലാമറിയാ, മാ-
വേദം വിശപ്പെന്നറിഞ്ഞുകൊണ്ടാൽ
പൈക്കുന്ന പള്ളയ്ക്കിരതേടി വാടുന്ന
പാവത്തിൽ കാണാം പടച്ചവനെ.”

കൊന്നമരങ്ങളിൽ സ്വർണം വിളയുന്ന
പുണ്യകാലങ്ങളിൽ ചൈത്രത്തിൽ
മൂളുന്ന പൊന്നൊളിപ്പോക്കുവെയിലോളത്തിൽ
മുങ്ങിക്കുളിക്കുന്ന പൂമ്പാറ്റേ.
കണ്ടുവിഷുക്കണിയെത്രഞാ,നോണവു –
മുണ്ടു പലകുറിയെന്നിട്ടും
നിന്നിൽതുടിക്കുമീ നിഷ്‌ക്കളനിർവൃതി –
യെന്നിൽ തിളച്ചുമറിഞ്ഞില്ല!
കൊന്നയിൽ പൊത്തിപ്പിടിച്ചു കേറുന്ന ഞാൻ
നിന്നിലലലിഞ്ഞു നിലകൊണ്ടു.
“ആവില്ലൊരിക്കലും ഗാനകാലവിയി-
ലാറാടുവാനെനിക്കിമ്മട്ടിൽ!”

സാന്ദീപനീഗൃഹേ പണ്ടു സാഹസാൽ കഴിഞ്ഞതും നാം
സാദരം വേദശാസ്ത്രങ്ങളഭ്യസിച്ചതും
സാന്ദ്രസൗഹൃദസംബന്ധം നമ്മിലുണ്ടായതും സഖേ!
സാരനായ ഭവാനൊന്നും മറന്നില്ലല്ലീ?
ഗുരുപത്നീനിയോഗേന കദാചന നാമെല്ലാരും
ഒരുമിച്ചു വിറകില്ലാഞ്ഞിട്ടു പോയതും
പെരുങ്കാട്ടിൽ പുക്കിന്ധനമൊടിച്ചുകെട്ടിവച്ചതും
അരുണനസ്തമിച്ചതും മറന്നില്ലല്ലീ?
കൂരിരുട്ടുമാകസ്മികമായൊരു മഹാമഴയും
കൂടിവന്നു കൊടുങ്കാറ്റും കൂടീട്ടാസ്മാകം
മോഹമേറെ വളർത്തതുമുഷപ്പോളം തകർത്തതും
ഊഹിച്ചെടുത്തു നാമെല്ലാമൊരുമിച്ചതും
പാർത്തിരിയാതെ പറന്നുപോമിക്കാറ്റത്തെന്നുൾക്കാമ്പി –
ലോർത്തൊരു തുരപ്പിനുള്ളിലൊളിച്ചന്യോന്യം

കോർത്തു കൈകൾ പിടിച്ചതും പിന്നെപ്പേടിതീരുംവണ്ണം
മാർത്താണ്ഡനുമുദിച്ചതും മറന്നില്ലല്ലീ?
താപസനന്തിക്കു നമ്മേകാണാഞ്ഞിട്ടു പത്നിയോടു
കോപിച്ചതും പുലർകാലേ തിരഞ്ഞുകാൺമാൻ
താപംപൂണ്ടു താനേ പുറപ്പെട്ടനേരം കുളുർന്നു നാം
പേടിച്ചു വിറകും കൊണ്ടരികിൽ ചെന്നതും,
ചെമ്മേ വീണുനമസ്ക്കരിച്ചതും മഹാമുനി മോദാൽ
നമ്മെയെല്ലാമനുഗ്രഹിച്ചതും തോന്നുന്നോ ?
നന്മ നമുക്കതേയുള്ളു ഗുരുകടാക്ഷം കൂടാതെ
ജന്മസാഫല്യം വരുമോ ജനിച്ചാലാർക്കും.

തീരുവെഴുത്താലോലതു  കണ്ടോണ്ടാരെ 
കിടുകിടെ പൊട്ടിക്കരഞ്ഞേ കന്നി 
കണ്ണീരും കൈയ്യായി നിന്നവള് 
കരഞ്ഞും പറഞ്ഞല്ലോ കുഞ്ഞിക്കന്നി:
"കനകം നാളേറെ മനം കൊതിച്ച് 
കരളിനകത്തുള്ള നാടുവാഴിക്ക് 
അറിയാതെയായിരം കുറ്റം കണ്ട് 
അതിനെന്തുടയോനേ! വേണ്ടത് ഞാനേ 
ഓലുണ്ടെരിപൊരിയങ്കത്തില് 
ഞാനുണ്ടീപ്പട്ടൂരിക്കാട്ടുമ്മല് 
ഓലുണ്ടമ്മണ്ണിലും ചോരയിലും 
ഞാനുണ്ടീയേഴ്തട്ട്  മാളിയേമ്മല് 
പൊറുക്കുന്നിലചഛാ പൊറുക്കുന്നില്ലേ 
നെഞ്ഞുണ്ടിരുമ്മ്പൊലച്ചൂള യാവുന്നേ!

പതിനേഴും കോപ്പും തലതേഞ്ഞിറ്റ് 
പതിനെട്ടാടത്താഴം വെച്ചെനക്ക് 
ഇരുപത്തിയാറ്‌ വയസ്സവർക്ക് 
തിരുമേനി പടയിലെന്തേം  വന്നെങ്കില് 
എവിടെവെച്ചച്ചാ പൊറുക്കും  ഞാനേ 
നാടുവാഴി തെളിഞ്ഞാലേ  ഞാൻ തെളിയൂ!
നാടുവാഴീരുന്നാലേ ഞാനിരിക്കൂ!
നാളത്തെ പുല്ലപുലരും  കാലം 
വേണാട് പൂങ്കൊയിലോം പോണെനക്ക്
 തീരുവെഴുത്താലോലതുകാണുന്നേരം 
കൈമെയ്യിറക്കവും വന്നെനക്ക് 
മെയ്യെല്ലം കണ്ണായിതോന്ന്യേനക്ക് 
തലവൻ പടനായരത്തേടിയച്ഛൻ 
കേക്ക് മലയോരം കാരണ്ടാലോ 
പന്തിരണ്ടുമനത്തിരുവയസ്സിൽ 
പയറ്റിത്തെളിഞ്ഞ് പണിക്കാരാക്കി
അടവും തൊഴിലും പഠിപ്പിച്ചച്ചൻ 
പടനിലച്ചന്തം പഠിപ്പിച്ചച്ചൻ 
ആണായും പെണ്ണായും പോറ്റിയെന്റച്ഛൻ 
അച്ഛൻകനിവെന്നോടുണ്ടെങ്കില് 
പടപൊയ്തു താപ്പൂട്ടി വന്നോളാലോ." 

വസന്തത്തോടർത്ഥിച്ചതു വെറുതെയായില്ല,തേന്മ -
വടിമുടി പൂങ്കുലകളണിഞ്ഞു നിന്നു.
ഒരു പൂവും കൊഴിയാതെയുണ്ണികൾ വിരിഞ്ഞു ,പിന്നീ 
ടൊരുണ്ണിയും പിഴയ്ക്കാതെ വളർന്നു വന്നു.
സമൃദ്ധി മുറ്റിടുംതോറും കുനിയുകെന്നറിവുറ്റാ -
രനധ്യായം പഠിപ്പിച്ചതിനെച്ചൂണ്ടി.
വേനൽ ചുഴന്നുതീയൂതിയതിൻ  നിക്ഷേപമോരോന്നും 
മാണിക്യരത്‌നങ്ങളാകാൻ മുതിർന്നേയുള്ളൂ 
ആയിരമണ്ണാറക്കണ്ണന്മാർ പാഞ്ഞുകേറീ കൊമ്പുകളി -
ലായിരം കാക്കകളതിൽ  പറന്നു വീണു.
ആയിരം കൊച്ചടികളത്തണൽ  വിരിയിൽപ്പതിഞ്ഞു 
മായികനഗരം പോലത്തോപ്പു ചമഞ്ഞു.
അയൽപ്പാതവക്കത്തന്നു വഴിപ്പണിക്കുടച്ചിട്ടോ -
രുരുളൻകല്ലുകൾക്കൊക്കെച്ചിറകും വന്നു 

എല്ലാമെല്ലാം കഴിഞ്ഞപ്പോളമ്മാമരം  കലുഷമാം 
സ്വർലോകത്തിൻ നടയിങ്കൽക്കരഞ്ഞു നിന്നു 
പിന്നത്തെ വസന്തത്തോടുമർഥിക്കയായ്, "ഭഗവാനേ 
തന്നരുൾകെനിക്കു വീണ്ടും സഫലജന്മം."
വേറെന്തുള്ളു വരമെങ്കൽ, ദേവനാക്രോശിച്ചു, "സാധോ 
വേദനയ്ക്കു  വേണ്ടിത്താനോ ചോദിപ്പൂ വീണ്ടും!"
പരിസ്ഫുരൽപ്രഭാതാംശു പതിയും പല്ലവം മെല്ലെ -
ച്ചലിക്കുമാറമാകന്ദം മൊഴിഞ്ഞിതേവം;
"സമ്രദ്ധിതൻ കണ്ണീരെത്ര പുളിച്ചാലും വരം; അയ്യോ ,
ദരിദ്രന്റെ മരവിപ്പാണസ്സഹനീയം!"

ഒരു തള്ളക്കിളിയരുമക്കുഞ്ഞുങ്ങൾ-
ക്കിരയുമായിത  തിടുക്കത്തിൽ  പറ-
ന്നണയുന്നു ,പെട്ടന്നവൾ നടുങ്ങുന്നു !
പിടയുന്നു ! ചുറ്റിപ്പറന്നുഴലുന്നു !
അവളുടെ വിളി മനുഷ്യഭാഷയിൽ 
ഇതായിരിക്കാമെന്നെനിക്കു  തോന്നുന്നു ;
നിങ്ങളെൻ  ലോകത്തെയെന്തു ചെയ്തു ?

മാലുള്ളതാണീ മഹിയെന്നുവെച്ചു 
മാഴ്കുന്നതെന്തിനു മനുഷ്യരേ! നാം ?
തൻസൃഷ്ടിയിൽപ്പെട്ടൊരത്തിനുമീശൻ 
സ്ഥാനത്തെ നൽകേണ്ടതു ധർമമല്ലേ ?

കൈവിട്ടുപൊയ്‌പ്പോയ്  പകലെന്നുവെച്ചു 
കണ്ണീരൊലിപ്പിച്ചൊരു കാര്യമുണ്ടോ ?
വരേണ്ടതല്ലേ നിശയും നമുക്കു  
വപുസ്സിനുതഥാനമുഷസ്സിലേകാൻ ?

ഇന്ൻ പൊളിഞ്ഞാലുഡുപംക്തിയെക്കൊ -
ണ്ടിരുട്ടുതൽക്കാലമകറ്റിയീശൻ 
അടഞ്ഞ കൺ നമ്മൾ തുറന്നീടും മുൻ -
പദദീപമേകുന്നു കൊളുത്തി വീണ്ടും.

വേലയ്ക്കു ദീപപ്രഭയത്ര വേണം ;
വിശ്രാന്തിക്കൊള്ളുന്നതിനിത്രപോരും ;
അതായിരിക്കാം പൊരുളാ പ്രവൃത്തി -
ക്കജൻ ഹിതം മർതത്യനറിഞ്ഞു ചെയ്‌വോൻ.

വിളക്കു കത്തിപ്പനന്തിയായാൽ 
മിന്നാമിനുങ്ങും ത്വരയാർന്നിരിക്കേ,
ദീനത്വമെന്തിന്നു നമുക്കുമാത്രം 
തീക്കോലുരയ്ക്കാൻ? തിരിയിൽക്കൊളുത്താൻ?

അല്ലെങ്കിലും സ്വച്ഛവിവേകദീപ -
മകത്തു കത്തുന്നവളേതു  ധീരൻ 
വിഷാധമേന്തും, വിധി ദൂരെയെങ്ങോ 
വിയത്തിൽ മിന്നിച്ച വിളക്കു കെട്ടാൽ?

ഉണർന്നിടാമെന്നു നിനച്ചുതന്നെ -
യുറങ്ങുവാനോർപ്പതു നമ്മളെല്ലാം ;
പ്രാദുർഭാവിച്ചാൽ മതി,യമമഹതതാം
പ്രത്യാശ സർവതത്തിലുമൊന്നുപോലെ      

മനസ്സിൽ നൈരാശ്യമെഴുന്നവന്നു 
മധ്യാഹ്നവും പ്രത്യഹമർധരാത്രം;
ശുഭം പ്രതീക്ഷിപ്പവനേതു രാവും 
സൂര്യാംശുദീപ്തം പകൽപോലെതന്നെ.

തോളത്തു ഘനം തൂങ്ങും വണ്ടിതൻ തണ്ടും പേറി –

ക്കാളകൾ മന്ദം മന്ദമിഴഞ്ഞു നീങ്ങീടുമ്പോൾ

മറ്റൊരു വണ്ടിക്കാള മാനുഷാകാരം  പൂണ്ടി –

ട്ടറ്റത്തു വണ്ടിക്കയ്യിലിരിപ്പു  കൂനിക്കൂടി.

തോളുകൾ കുനിഞ്ഞിട്ടുണ്ടാവന്നും, സ്വജീവിത –

നാളുകൾ തൽകണ്ഠത്തിലേറ്റിയ നുകം പേറി,

കാലുകൾ തേഞ്ഞിട്ടുണ്ടിന്നവന്നും  നെടുനാള-

ക്കാലത്തിൻ  കരളമാം പാതകൾ താണ്ടിതാണ്ടി.

ദുർവിധി കുടിച്ചെന്നും മിഴിനീർ വറ്റിക്കയാൽ

നിർവികാരങ്ങളാണാക്കണ്ണുകൾ നിര്ജീവങ്ങൾ.

മന്നിന്റെ നിലയ്ക്കാത്ത പ്രഹരം സഹിക്കയാൽ

പുണ്ണുകൾ പടർന്നിട്ടുണ്ടാവന്നും  കരൾക്കാമ്പിൽ.

ഒട്ടേറെക്കാലം മുമ്പിലച്ചെറുപഞ്ഞക്കുടിൽ –

ത്തൊട്ടിലിൽ കൈക്കുഞ്ഞായിപ്പിറന്ന കാലം മുതൽ,

ലക്ഷ്യമെങ്ങറിയാതെ മൃത്യുവിൻ ഭയാനക –

ശിക്ഷയിൽബ്ഭയം പൂണ്ടു കാൽക്ഷണം പതറാതെ,

ജീവിതം കയറ്റിയോരുലക്കടഭാരം തിങ്ങു –

മാവണ്ടി വലിക്കയാണിസ്സാധു നാളിൽ നാളിൽ !

ഗ്രാമവീഥിയിൽ,നേരം വെളുക്കെ,ക്കുടം പേറി,

ത്താമരക്കുളം നോക്കിക്കന്യമാർ ഗമിക്കുമ്പോൾ,

പുഞ്ചയ്ക്കു വെള്ളം തേവും കൃഷിക്കാർതൻ ശുദ്ധമാം

നെഞ്ചുകൾ സംഗീതമായ് ചുറ്റിലും ചുറ്റിടുമ്പോൾ,

ഉച്ചയ്ക്ക് വഴിവക്കിൽപ്പേരാലിൻ  ചുവട്ടിലായ്

സ്വച്ഛനിദ്രയിൽ മുങ്ങിപ്പഥികർ  ശയിക്കുമ്പോൾ,

ചാഞ്ഞിടും കരിക്കൊള്ളിവള്ളിയിലൂഞ്ഞാലാടി –

ക്കാഞ്ഞിരമരത്തോപ്പിൽ  തത്തകൾ ചിലയ്ക്കുമ്പോൾ,  

അന്തിയിൽ, വിഷക്കാവിൽ, വെളിച്ചമകറ്റുവാൻ

ദുർമന്ത്രവാദം ചെയ്യും മൂങ്ങകൾ മൂളീടുമ്പോൾ,

അകലെക്കുന്നിൻമോളിൽ, രാത്രിതൻ ഗുഹകളെ –

യലറും തെണ്ടിപ്പട്ടിയോളിയാൽ നിറയ്ക്കുമ്പോൾ

കണ്ടിടാറുണ്ടു ഞാനാക്കിഴവൻ വണ്ടിക്കാരൻ

വണ്ടിയും തെളിച്ചുകൊണ്ടങ്ങിങ്ങു  ചാരിപ്പതായ്.

മിണ്ടുകില്ലൊന്നും തന്നെ മിഴിയും ചുണ്ടും ;വണ്ടി –

ത്തണ്ടിന്റെ  ദയാർഹമാം ഞരക്കം മാത്രം കേൾക്കാം.

കാളകൾ ചരിക്കുന്നു മന്ദമായ്;ത്തെളിക്കുന്ന

കാള’യും  ചലിക്കുന്നിതാവിധമൊന്നും തന്നെ !

ഒട്ടേറെയപൂർവമായ്ക്ക്കേട്ടിടാം, വണ്ടിക്കാരൻ –

ചാട്ടവാറുലയ്ക്കവേ മൂളുന്ന പാട്ടൊന്നേവം:

“നാടകമേ…യുലകം;നാളൈ, നടപ്പതേ –

യാരറിവാർ -ഒരു നാടകമേ…..യുലകം!”

ഒരു നാൾ ഗ്രാമവീഥി തന്നിലായ്കണ്ടു ഞാനെൻ

കരളു നടുങ്ങാവെയിമ്മട്ടാമൊരു  രംഗം;

നാലുപേർ-അല്ലാ-നാലുകാളകൾ-പഴന്തുണി

മൂടിയ മരക്കട്ടിൽ  പേറി മുന്നേറിടുന്നു!

കട്ടിലിൽ -തതുണിക്കുള്ളിൽക്കിടപ്പൂ തൻ ചൈതന്യം

വറ്റിയ ‘വണ്ടിക്കാള ‘ -പണ്ടത്തെ വണ്ടിക്കാരൻ!

കണ്ണുനീർ ചൊരിഞ്ഞീലാ  ചുറ്റിലും മിത്രാദികൾ;

വിണ്ണിലായ് വിഷാദത്തിൻ വിലാപം പടർന്നീല.

തോളത്തു ഖനം തൂങ്ങും കട്ടിലും പേറിക്കൊണ്ടു

കാളകൾ നാലും മാത്രമിഴഞ്ഞു മുന്നേറുന്നു.

കുറേനാളായുള്ളി- 
ലൊരുത്തിതൻ ജഡമാളിഞ്ഞു നാറുന്നു 

വിരലുകൾ മൂക്കിൽ 
തിരുകിയാണു ഞാൻ നടപ്പതെങ്കിലും 
അരികത്തുള്ളോരു-
മകലത്തുള്ളോരുമൊഴിഞ്ഞുമാറുന്നു  

അറിവുവെച്ചപ്പോൾ 
അവളുണ്ടെന് കണ്ണിലൊരു നൂലട്ടയായ്*
വിശപ്പിനാൽ  വാരി 
വലിച്ചുതിന്ന് ചത്തവന്ന് തള്ളയായ് 

ഒരു പെണ്ണിൻ തല-
യവൾക്കു ജന്മനാ കിടച്ചുവെങ്കിലു-
മതിന്റെ കാതിന്മേൽ 
കടലിരമ്പീല-തിര  തുളുമ്പീല 
മുഖത്തു  കണ്ണുക- 
ളതിന്നു  പാതിരയ്ക്കടക്കുവാൻ  മാത്രം,
ഒരു നിശബ്ദമാം 
മുറിവിൻ വക്കുകളതിന്റെ ചുണ്ടുകൾ 

മയങ്ങാറുണ്ടാവി-
ല്ലവളോളം വൈകിയൊരു നക്ഷത്രവും,
ഒരൊറ്റ സൂര്യനു-
മവളെക്കാൾ നേർത്തെ  പിടഞ്ഞെണീറ്റിലാ 
പുറപ്പെട്ടേടത്താ-
ണൊരായിരം കാതമവൾ നടന്നിട്ടും;
കുനിഞ്ഞു വീഴുന്നു-
ണ്ടൊരായിരം വട്ടം നിവർന്നു നിന്നിട്ടും;
ഉണർന്നിട്ടില്ലവ-
ളൊരായിരം നെഞ്ചിൽ ചവിട്ടുകൊണ്ടിട്ടും 

ഒരു കുറ്റിച്ചൂല്-
ഒരു നാറത്തേപ്പ്*-ഞെണുങ്ങിയ വക്കാർ-
ന്നൊരു കഞ്ഞിപ്പാത്രം 
ഒരട്ടി മണ്ണവൾ !

ഗതികിട്ടാത്തതാ-
മവൾ തന്നാത്മാവിന്നൊരു യന്ത്രം പോലെ-
യഴിച്ചെടുത്തു ഞാ- 
നതി സൂക്ഷ്മം വേറൊരുടലിൽ  ചേർക്കാവൂ!

ഒരു നൂലട്ടപോ-
ലിഴയും പെണ്ണിന്റെയുടലിനോടല്ല ;
വിശക്കുമ്പോളൂരി-
ലിറങ്ങുന്ന നരഭുക്കാം  കടുവയിൽ 

(ഇനിയുമുണ്ണിക -
ളു റങ്ങുമ്പോഴത്തിൻ  മുരൾച്ച കേൾക്കാവൂ 
മലയുടെ താഴെ 
വയലിനക്കരെ, കതകിനപ്പുറം )
അവളുടെ നാവി -
ന്നെടുത്തു  വേറൊരു കുരലിൽ ചേർക്കാവൂ;
ഇറയത്തെച്ചിലു 
രുചിച്ചിട്ടുന്നൊരു കൊടിച്ചിയിലല്ല;
വിശക്കുമ്പോഴിര 
വളഞ്ഞു കൊന്നുതിന്നീടുന്ന ചെന്നായയിൽ 

പൂരങ്ങളും ജന -
പദങ്ങളും ചൂഴും വനവഹ്നികളി-
ലവൾതന്നുഗ്രമാം 
വിശപ്പു  ചേർക്കാവൂ, കലർത്തിടാവൂഞാ -
നവൾ തൻ വേദന 

ചലവും ചോരയുമൊലിക്കും സന്ധ്യയിൽ,
അവളുടെ ശാപ -
മണയ്ക്കാവൂ  വിളനിലങ്ങളെയുണ-
കിട്ടുന്ന സൂര്യനിൽ 

വസൂരിമാലകൾ കുരുത്ത വ്യോമത്തിൽ 
ബലിമൃഗമായി-
ട്ടെടുത്തിടാവൂ ഞാനവളുടെ മൃതി. 

ശൈഖ് അബ്ദുൽ കാതിരികൈലാനി എന്നോവർ 
ശൈഖന്മാർക്കെല്ലാവർക്കും ഖുത്തുബായി വന്നോവർ 
അല്ലാഹു സ്നേഹിച്ച മുഹ്‌യുദ്ധീൻ എന്നോവർ 
അറ്റം ഇല്ലാത്തോളം മേൽമ ഉടയോവർ 
മേൽമയിൽ സ്വൽപ്പം പറയുന്നു ഞാനിപ്പോൾ 
മേൽമ പറകീലോ പലബണ്ണം ഉള്ളോവർ 
പാലിലെ വെണ്ണപോൽ ബൈത്താക്കി ചൊല്ലുന്നേൻ 
പാക്കിയം ഉള്ളോവർ ഇതിനെപ്പടിച്ചോവർ 
കണ്ടൻ അറിവാളൻ കാട്ടിത്തരും പോലെ 
ഖാസി മുഹ്‍ഹമ്മദ് അതെന്നു പേരുള്ളോവർ 
കോഴിക്കോട്ടത്തുറ തന്നിൽ പിറന്നോവർ 
കോർവ ഇതൊക്കെയും നോക്കി എടുത്തോവർ 

അറിവും നിലയും അതേതും ഇല്ലോത്തോർക്ക് 
  അറിവും നിലയും നിറയെ കൊടുത്തോവർ 
നിലയും അറിവും അതൊക്കെയും ഉള്ളോരേ 
നിലയും അറിവും പറിച്ചു കളഞ്ഞോവർ 
നില ഏറെക്കാട്ടി നടന്നോരു  ശൈഖിനെ
നിലത്തിന്റെ താഴെ നടത്തിച്ചു വച്ചോവർ  
ഉണർച്ചയിൽ ഉണ്ടാകാൻ പോകുന്ന ദോഷത്തെ 
ഉറക്കിൽ കിനാവാക്കി കാട്ടികൊടുത്തോവർ 
പാമ്പിന്റെ കോളത്തില് ജിന്നുകൾ ചെന്നാരെ 
ബയമേതും കൂടാതെ പറിച്ചിട്ടെറിഞ്ഞോവർ 

ജിന്നൊരു പൈതലെ കൊണ്ടുപോയ്‌ വിട്ടാരെ 
ജിന്നെ വിളിപ്പിച്ചതിനെ കൊടുത്തോവർ 
പലരും പലബണ്ണം തിമ്മാൻ  കൊതിച്ചാരെ 
പാങ്ങോടെ  അങ്ങനെ തന്നെ തീറ്റിച്ചോവർ 
പെയ്യും മഴയൊടും ഒഴുകുന്ന ഹാറോടും 
പോരും അതെന്നാരെ പോരിച്ചു വച്ചോവർ 
കനിയില്ലാ കാലം കനിയെ  കൊടുത്തോവർ    
കരിഞ്ഞ മരത്തിന്മേൽ കായായ് നിറച്ചോവർ.

(ആറാംരംഗം)

                      ഭൈമീഗൃഹം 
                           
                            ശ്ലോകം 

              വെളിച്ചമേ ചെന്നു തിരഞ്ഞോരോന്നേ 
              കളിച്ചവൻ ചൊന്നതു കേട്ടു പോന്നു 
              ഒളിച്ചു പിന്നൊട്ടു ധരിച്ചു ദൂതി 
              വിളിച്ചു ഭൈമീം വിജനേ പറഞ്ഞാൾ.

           (അനന്തരം ചിന്താമഗ്നയായി ഭൈമി പ്രവേശിക്കുന്നു. 
              ഉടനെ കേശിനി വന്നു ചുമലിൽ കുലുക്കി 
         വിളിക്കുന്നു. ഭൈമി കേശിനിയെക്കണ്ടു സന്തോഷിക്കുന്നു.)

പദം 9 -കേശിനി 

പദം.         പൂമാതിനൊത്ത ചാരുതനോ ! വൈദർഭി ! കേൾനീ,
             പുരുഷരത്നമീ ബാഹുകനോ,
             ധീമാവാനെന്നോടു നാമവും വാർത്തയും ചൊന്നാൻ.
                                                                              (പൂമാതിനൊത്ത..... )

              നളനില്ലൊരപരാധം പോൽ,ഉണ്ടെന്നാകിലും 
              കുലനാരിക്കരുത് കോപം പോൽ,
              ഖലനല്ല വാക്കു കേട്ടാൽ,ഛലമുണ്ടെന്നതും  തോന്നാ 
              പലതും പറഞ്ഞു പിന്നെ, ഫലിതമത്രെ പാർത്തോളം 
                                                                                     (പൂമാതിനൊത്ത..... )
              അന്നാദിപാകസംഭാരം സ്വാമിനിയോഗാൽ 
              വന്നതു കണ്ടേ,നന്നേരം 
              കുംഭേ നിറഞ്ഞു നീരം കുതുകമെത്രയും പാരം.
              ദംഭം കൂടാതെ ഘോരദഹനൻ കത്തിയുദാരം.
                                                                                 (പൂമാതിനൊത്ത..... )
              വേഗേന വച്ചങ്ങൊരുങ്ങി, കൊണ്ടങ്ങുചെന്നു 
              സാകേതപതിയെ  വണങ്ങി,
              പോന്നു തേരിലൊതുങ്ങി, പൂനിര കണ്ടു മങ്ങി,
              അവമർദ്ദനം തുടങ്ങി, അവകളപ്പോൾ  വിളങ്ങി.
                                                                                  (പൂമാതിനൊത്ത..... )
             ( കേശിനി പോകുന്നു. ഭൈമി ചിന്താകുലയായിരിക്കുന്നു.) 
                                     (നളചരിതം -നാലാം ദിവസം )

കാക്കാത്തിമാര്  :
പ്രാണനാഥാ ഞങ്ങൾക്കിന്നൊ -
രാഭരണം വേണം.
കാതിലിടാൻ കമ്മൽ രണ്ടേ 
ഇങ്ങുതരവേണം.
തീക്കനൽപോൽ മിന്നിടുന്ന 
മൂക്കുത്തി വേണം.
ആലിലസമമായുള്ള 
ഞാത്തു രണ്ടു വേണം.

കൈവിരൽക്കേ മോതിരങ്ങൾ 
ഇങ്ങുതരവേണം.
കാൽവിരൽക്കും മോതിരങ്ങൾ 
വേറെ തരവേണം.
ദന്തശോഭ വേണ്ടതിനാൽ 
പഞ്ചപൊടി വേണം 
ചെപ്പുവേണം പ്രാണനാഥാ 
ചെപ്പടി കളിപ്പാൻ.
ഇപ്പടി തരണമെന്റെ 
പ്രാണനാഥാ കേൾക്ക.

കാക്കാൻ :
കാലിൽ കിടന്നൊരു കാലാഴിമോതിരം 
എപ്പദി പോച്ചിതെടീ  കാക്കാത്തി 
എപ്പദി പോച്ചിതെടീ  കാക്കാത്തി 

കാക്കാത്തിമാർ :
കല്ലുള്ള നാട്ടിലേ കാൽവീശിപ്പോയപ്പോൾ 
കല്ലാലെ പോച്ചിതെടാ കാക്കാനേ 
കല്ലാലെ പോച്ചിതെടാ കാക്കാനേ 

കാക്കാൻ :
കൈയ്യിൽ കിടന്നൊരു കൈവളമോതിരം 
എങ്ങനെ  പോച്ചിതെടീ  കാക്കാത്തി
എങ്ങനെ  പോച്ചിതെടീ  കാക്കാത്തി

കാക്കാത്തി :
കാടുള്ള കാട്ടിലേ ചുള്ളിക്കുപോയപ്പം 
കാടാലെ പോച്ചിതെടാ കുറവാ 
കാടാലെ പോച്ചിതെടാ കുറവാ 

കാക്കാൻ :
മൂക്കിൽ കിടന്നൊരു കാൽവച്ചമൂക്കുത്തി 
എപ്പദി പോച്ചിതെടീ  കാക്കാത്തി 
എപ്പദി പോച്ചിതെടീ  കാക്കാത്തി 

കാക്കാത്തി :
മൊന്തയിലെ ജലം മൊത്തിക്കുടിച്ചപ്പോൾ 
വീർപ്പാലേ പോച്ചിതെടാ കാക്കാനേ 
വീർപ്പാലേ പോച്ചിതെടാ കാക്കാനേ 

ദൈവമേ കാത്തുകൊള്‍കങ്ങ്
കൈവിടാതിങ്ങു ഞങ്ങളേ
നാവികന്‍ നീ ഭവാബ്ധിക്കോ-
രാവിവന്‍തോണി നിന്‍പദം
ദൈവമേ ദൈവമേ

ഒന്നൊന്നായെണ്ണിയെണ്ണി
തൊട്ടെണ്ണം പൊരുളൊടുങ്ങിയാല്‍
നിന്നിടും ദൃക്കുപോലുള്ളം
നിന്നിലസ്പന്ദമാകണം
ദൈവമേ ദൈവമേ

അന്നവസ്ത്രാദി മുട്ടാതെ
തന്നു രക്ഷിച്ചു ഞങ്ങളെ
ധന്യരാക്കുന്ന നീയൊന്നു-
തന്നെ ഞങ്ങള്‍ക്കു തമ്പുരാന്‍
ദൈവമേ ദൈവമേ

അകവും പുറവും തിങ്ങും
മഹിമാവാര്‍ന്ന നിന്‍ പദം
പുകഴ്ത്തുന്നൂ ഞങ്ങളങ്ങെ
ഭഗവാനേ ജയിക്കുക
ദൈവമേ ദൈവമേ

ജയിക്കുക മഹാദേവ
ദീനാവനപരായണാ
ജയിക്കുക ചിദാനന്ദ
ദയാസിന്ധോ ജയിക്കുക
ദൈവമേ ദൈവമേ

ദൈവമേ ദൈവമേ കാത്തുകൊള്‍കങ്ങ്
കൈവിടാതിങ്ങു ഞങ്ങളേ
നാവികന്‍ നീ ഭവാബ്ധിക്കോ-
രാവിവന്‍തോണി നിന്‍പദം
ദൈവമേ ദൈവമേ

ഒരു വെറ്റില നൂറുതേച്ചു  നീ  തന്നാലുമീ -
ത്തിരുവാതിരരാവു താംബൂലപ്രിയയല്ലോ 
മഞ്ഞിനാൽ ചൂളീടിലും മധുരം ചിരിക്കുന്നു 
മന്നിടം; നര ചൂഴും നമുക്കും ചിരിക്കുക !
മാമ്പൂവിൻ നിശ്വാസമേറ്റോർമകൾ മുരളുമ്പോൾ 
നാം പൂകുകല്ലീ വീണ്ടും ജീവിത മധുമാസം!
മുപ്പതുകൊല്ലം മുമ്പ് നീയുമീ മന്ദസ്മിത -
മുഗ്ധയാം പൊന്നാതിരമാതിരിയിരുന്നിപ്പോൾ 
ഇതുപോലൊരു രാവിൽത്തൂമഞ്ഞും വെളിച്ചവും 
മധുവുമിറ്റിറ്റുമീമുറ്റത്തെ  മാവിൻചോട്ടിൽ 
ആരുമേ കാണാതിരുന്നുഴിഞ്ഞാലാടീലേ  നാം 
നൂറുവെറ്റില  തിന്ന പുലരി വരുവോളം 
ഇന്നുമാ മുത്തുമാവിന്നോർമ്മയുണ്ടായീ പൂക്കാ -
നുണ്ണിത്തൻ  കളിമ്പമൊരുഞ്ഞാലുമതില്കെട്ടി 
ഉറക്കമായോ നേർത്തേയുണ്ണിയിന്നുറങ്ങട്ടെ,
ചിരിച്ചു തുള്ളും ബാല്യം ചിന്ത വിട്ടുറങ്ങട്ടെ 
പൂങ്കിളി കൗമാരത്തിന്നിത്തിരി കാലം വേണം 
മാങ്കനികളിൽനിന്നു  മാമ്പൂവിലെത്തിച്ചേരാൻ.

വീശുമീ നിലാവിന്റെ വശ്യശക്തിയാലാകാം 
ആശയൊന്നെനിക്കിപ്പോൾത്തോന്നുന്നു,മുന്നെപ്പോലെ 
വന്നിരുന്നാലും നീയീയുഴിഞ്ഞാൽപ്പടിയിൽ, ഞാൻ 
മന്ദമായ്ക്കാല്ലോലത്തെത്തെന്നൽപോലാട്ടാം നിന്നെ 
ചിരിക്കുന്നുവോ? കൊള്ളാം യൗവനത്തിന്റേതായ്, ക -
യ്യിരിപ്പുണ്ടിന്നും നിനക്കാമനോഹരസ്മിതം!

അങ്ങനെയിരുന്നാലും,ഈയൂഞ്ഞാൽ പടിയിന്മേൽ -
ത്തങ്ങിനാ ചെറുവള്ളിത്താലിപോലിരുന്നാലും!
കൃശമെൻ കൈകൾക്കു നിന്നുദരം മുന്നേപ്പോലെ,
കൃതസന്തതിയായി സ്ഥൂലയായ് നീയെങ്കിലും.
നമ്മുടെ മകളിപ്പോൾ നൽകുടുംബിനിയായി 
വൻപെഴും നഗരത്തിൽ വാഴ്കിലും  സ്വപ്നം കാണാം 
ആതിരപ്പെണ്ണിന്നാടാനമ്പിളി   വിളക്കേന്തൂ -
മായിരംകാല്മണ്ഡപമാകുമീ നാട്ടിൻപുറം!
ഏറിയ ദുഖത്തിലും ജീവിതോല്ലാസത്തിന്റെ 
വേരുറപ്പിവിടെപ്പോൽക്കാണുമോ  വേറെങ്ങാനും ?

പാഴ്മഞ്ഞാൽ ചൂളീടിലും പഞ്ഞത്താൽ വിറയ്ക്കിലും 
പാടുന്നു, കേൾപ്പീലേ നീ ?പാവങ്ങളയൽ സ്ത്രീകൾ ?
പച്ചയും ചുവപ്പുമാം കണ്ണുമായ്, പോരിൻ വേട്ട -
പക്ഷിപോലതാ പ്പാറിപ്പോകുമാ വിമാനവും 
ഒരു ദുസ്വപ്നം പോലെ പാഞ്ഞുമാഞ്ഞുപോ,മെന്നാൽ 
തിരുവാതിരത്താര്തത്തീക്കട്ടെയെന്നും  മിന്നും 
മാവുകൾ പൂക്കും മാനത്തമ്പിളി വികസിക്കും 
മാനുഷർ പരസ്പരം സ്നേഹിക്കും,വിഹരിക്കും 
ഉയിരിൻ കൊലക്കുടക്കാക്കാവും കയറിനെ -
യുഴിഞ്ഞാലാക്കിത്തീർക്കാൻ  കഴിഞ്ഞതല്ലേ ജയം!

ആലപിക്കുക നീയുമതിനാൽ മനം നൃത്ത-
ലോലമക്കുമഗഗാനം  കല്യാണീ കളവാണീ 
പണ്ടുനാളെപ്പോലെന്നെ പ്പുളകം കൊള്ളിച്ചു നിൻ 
കണ്ഠനാളത്തിൽ സ്വർണക്കമ്പികൾ തുളുമ്പവേ,
മെല്ലവേ നീളും പാട്ടിന്നീരടികൾ തഞ്ഞൂഞ്ഞാൽ-
വള്ളിയിലങ്ങോട്ടിങ്ങോട്ടെൻ കരളാടീടവേ,
വെൺനര കലർന്നവളല്ല നീയെൻ കണ്ണിന്നു 
കണ്വമാമുനിയുടെ കന്യ'യാമാരോമലാൾ ,
പൂനിലാവണി മുറ്റമല്ലിതു, ഹിമാചല -
സാനുവിൻ  മനോഹര മാലിനീനദീതീരം ;
വ്യോമമല്ലിതു സോമാതാരകാകീർണം, നിന്റെ -
യോമന വനജ്യോത്സ്ന പൂത്തുനിൽക്കുവതല്ലോ.
നിഴലല്ലിതു  നീളെപ്പുള്ളിയായ് മാഞ്ചോട്ടിൽ,നീ -
ന്നിളമാൻ ദീര്ഘാപാംഗൻ വിശ്രമിക്കുകയത്രേ!

പാടുക, സർവാത്മനാ ജീവിതത്തിനെ സ്‌നേഹി -
ച്ചീടുവാൻ പഠിച്ചൊരീ നമ്മുടെ ചിന്താന്ന്മാദം 
ശുഭ്രമാം തുകിൽത്തുമ്പിൽപ്പൊതിഞ്ഞുസൂക്ഷിക്കുമീ -
യപസരോവധു, തിരുവാതിര , തിരിക്കവേ 
നാളെ നാം നാനാതരം വേലയെക്കാട്ടും പകൽ -
വേളയിൽ ക്ഷീണിച്ചോർമ്മിച്ചന്തരാ ലജ്ജിക്കുമോ ?
എന്തിന് ? മർതത്യായുസ്സിൽ സാരമായതു ചില 
മുന്തിയ സന്ദർഭങ്ങൾ -അല്ല മാത്രകൾ-മാത്രം.
ആയതിൽ ചിലതിപ്പോലാടുമേയൂഞ്ഞാലെണ്ണി 
നീയൊരു പാട്ടുംകൂടിപ്പാടിനിർത്തുക, പോകാം.

അവശൻ  കക്കാടിന്റെ 
ദീനശയ്യയിലന്നാൾ  
അവിടന്നിരിക്കെ ഞാൻ 
അർഥിച്ചേൻ: "പേരക്കുട്ടി 
ഇവൾ " ഈശ്വരസത്യ -
ജ്ഞാനി സൂഫിയാം താങ്കൾ 
ഇവളെ നിറുകയിൽ 
തൊട്ടനുഗ്രഹിച്ചാലും!"
കുഴിയാനയി,ലാടിൽ,
അണ്ഡകോടിയിൽ സ്നേഹ -
പ്പൊരുൾ തേടിന  കൈയ്യാൽ 
താങ്കളെൻ   കിടാവിനെ 
എടുത്തു  മടിയിൽച്ചേർ-
ത്തിരുത്തി വികൃതിക-
ളുരച്ചും കളിചിരി -
യുതിർത്തും രണ്ടാം ബാല്യം 
ഇമ്പമായ് നുണച്ചിരി -
ക്കുമ്പോൾ ഞാൻ ചൊന്നേൻ  "പൈതൽ 
മുണ്ടിൻമേലഴുക്കാകാം,
കരുതിയിരിക്കുക ."

ഉറക്കെച്ചിരിച്ചുകൊ -
ണ്ടങ്ങതൻ  മറുപടി ;
"മിടുക്കത്തിയെൻ മെയ്യിൽ 
തളിച്ചോളട്ടെ തീർത്ഥം!

ഒന്നോടൊന്നു ചേരുമ്പോൾ 
രണ്ടാകുമെന്നേ ഞായം,
ഹിന്ദുവും മുസൽമാനും 
ആചരിപ്പതീ ദ്വൈതം.

ഉണ്മയുണ്മയിൽ ചേർന്നാൽ 
ഇമ്മിണി വലുതായി-
ട്ടൊന്നുളവാകും; താങ്ക-
ളോരുമീയദ്വൈതത്താൽ 
പുഴയും പുഴയും ചേർ -
ന്നാനന്ദക്കടലാകും 
കലയങ്ങത്ൻ കണ്ണിൽ 
നർമ്മമായ്  തിളങ്ങുന്നു.

പാവം മാനവഹൃദയം ഇരുളിൻ കാരാഗാരം - മെല്ലെ 
വലിച്ചുതുറന്നു പുറത്തുള്ളഴകിൻ പരമോത്സവമൊരു നോക്കാൽ
 കണ്ടു കുളിർക്കുന്നു... നരഹൃദയം പാവം മാനവഹൃദയം

ആരു ചവിട്ടിത്താഴ്ത്തിലും അഴലിൻ
 പാതാളത്തിലൊളിക്കിലുമേതോ പൂർവ്വസ്മരണയിലാഹ്ലാദത്തിൻ
 ലോകത്തെത്തും ഹൃദയം...
പാവം മാനവഹൃദയം

കടലലയെല്ലാം വീണക്കമ്പികളായി മുറുക്കി കരളാൽ പഴയൊരു
 തുടികൊട്ടി പുതുപാട്ടുകൾ പാടി രസിക്കും മാനവഹൃദയം - പാവം
 മാനവഹൃദയം

ഒരു താരകയെ കാണുമ്പോൾ അതു രാവു മറക്കും 
പുതുമഴകാൺകെ വരൾച്ച മറക്കും പാൽച്ചിരി കണ്ടതു മൃതിയെ
 മറന്നു സുഖിച്ചേ പോകും...

പാവം മാനവഹൃദയം ഇരുളിൻ കാരാഗാരം - മെല്ലെ വലിച്ചു
 തുറന്നു പുറത്തുള്ളഴകിൻ പരമോത്സുകമൊരു നോക്കാൽ കണ്ടു
 കുളിർക്കുന്നു നരഹൃദയം പാവം മാനവഹൃദയം

അമ്മയെ കുളിപ്പിക്കുമ്പോൾ
കുഞ്ഞിനെ കുളിപ്പിക്കുമ്പോഴെന്ന പോലെ
കരുതൽ വേണം .
ഉടൽ കയ്യിൽ നിന്ന് വഴുതരുത്
ഇളം ചൂടായിരിക്കണം വെള്ളത്തിന് ,
കാലം നേർപ്പിച്ച
ആ ഉടൽ
കഠിന മണങ്ങൾ പരത്തുന്ന
സോപ്പു ലായനി കൊണ്ട് പതക്കരുത്,
കണ്ണുകൾ നീറ്റരുത്.

ഒരിക്കൽ
നിന്നെ കുളിപ്പിച്ചൊരു ക്കിയ
അമ്മയുടെ കൈകളിൽ
അന്ന് നീ കിലുക്കിക്കളിച്ച വളകൾ കാണില്ല
അവയുടെ ചിരിയൊച്ചയും

നിന്റെ ഇളം കടിയേറ്റ പഴയ മോതിരം
ആ വിരലിൽ നിന്ന് എന്നേ വീണുപോയിരിക്കും

എന്നാൽ
ഇപ്പോൾ അമ്മയുടെ കൈകളിലുണ്ട്
ചുളിവിന്റെ
എണ്ണമില്ലാത്ത ഞൊറി വളകൾ
ഓർമ്മകൾ കൊണ്ട് തിളങ്ങുന്നവ
ഏഴോ എഴുപതോ എഴായിരമോ
അതിൽ നിറഭേദങ്ങൾ?

എണ്ണാൻ മിനക്കെടേണ്ട
കണ്ണടച്ച്
ഇളം ചൂടു വെള്ളം വീണ്
പതു പതുത്ത ആ മൃദു ശരീരം
തൊട്ടു തലോടിയിരിക്കുക
അപ്പോൾ
ഓർമ്മകൾ തിങ്ങി ഞെരുങ്ങിയ
ആ ചുളിവുകൾ നിവർന്നു തുടങ്ങും
അമ്മ പതുക്കെ കൈകൾ നീട്ടി
നിന്നെ വീണ്ടും കുളിപ്പിച്ച് തുടങ്ങും
എണ്ണ യിലും താളിയിലും മുങ്ങി
നീ കുളിച്ചു സ്ഫുടമായി
തെളിഞ്ഞു വന്നു കൊണ്ടേയിരിക്കും

അപ്പോൾ
അമ്മ നിനക്ക് തന്ന ഉമ്മകളിലൊന്ന്
അമ്മക്ക് പകരം നൽകുക.

അമ്മയെ കുളിപ്പിക്കുമ്പോൾ
കുഞ്ഞിനെ കുളിപ്പിക്കുമ്പോഴെന്ന പോലെ

ഗോകുലനാഥനായ് നിന്നൊരു നന്ദനോ -
ടാകുലനാകാതെ  ചെന്നാൻ പിന്നെ:
"നമ്മുടെ ദേശത്തു പോവാതിനായിട്ടു 
ചെമ്മേ തുടങ്ങേണം താതാനിപ്പോൾ 
യാദവന്മാർക്കെല്ലാം മോദത്തെ നൽകി നി-
ന്നാദരവോടു തഴപ്പിച്ചുടൻ 
അമ്മയെകാണ്മാനായ്  ഞാനും വരുന്നതു-
ണ്ടുണ്മയിച്ചൊന്നതു തെറിനാലും 

അച്ഛനുമമ്മയും മറ്റിവനുണ്ടല്ലോ
ഇച്ഛയിൽ നൽകുവാനെന്നു  നണ്ണി 
ദീർഘമായുള്ളൊരു കാലമിന്നിങ്ങനെ 
പാർക്കുമിങ്ങെന്നുള്ളതോർക്കവേണ്ട   
അച്ഛനായുള്ളതു നീയൊഴിച്ചില്ലെനി-
ക്കച്യുതന്തന്നുടെ  പാദത്താണ 
പെറ്റു വളർത്തൊരു തായായി നിന്നതു 
മുറ്റുമെനിക്കു  മറ്റാരുമല്ലേ;
ആറ്റിലും തീയിലും വീഴാതെകണ്ടെന്നേ-
പോറ്റി  വളർത്തുന്നതു നിങ്ങളല്ലോ.
ഇങ്ങനെയുള്ള ഞാനെന്നെ മറക്കിലും 
നിങ്ങളെയൊന്നും മറക്കയില്ലേ."

നന്ദനോടിങ്ങനെ ചെന്നുടൻ തന്നുടെ 
ചങ്ങാതിമാരോടു ചെന്നാൻ പിന്നെ;
"അച്ഛന്നു ചങ്ങാതമായിട്ടു നിങ്ങളു-
മിച്ഛയിൽ പോകണമമ്പാടിയിൽ.
പാരാതെ പോന്നങ്ങു വന്നതുമുണ്ടു് ഞാൻ 
 നാരായനന്ദന്റെ പാദത്താണ.
നിങ്ങളുമായുള്ള ലീലകൾ ചിന്തിച്ചാ-
ലെങ്ങനെ ഞാനിങ്ങു നിന്നുകൊൾവൂ?
കാളിന്ദീതീരത്തേക്കാനനംതന്നിലെ-
ക്കായ്കളെത്തിന്നല്ലോ ഞാൻ വളർന്നു.
എന്നുമതിന്നുള്ളൊരിച്ഛ  പുലമ്പിയു-
ണ്ടെന്നുള്ളിലെന്നതു തേറിനാലും "
ഇങ്ങനെ ചെന്നു തൻ ചങ്ങാതിമാരുള്ളിൽ 
പൊങ്ങിന വേദന പൊക്കിപ്പിന്നെ 
നന്മകളർന്നുള്ള രത്നവും ചേലയും 
നന്ദന്നുമെല്ലാർകും നൽകിനിന്നാൻ.

അമ്മയ്ക്കു നൽകുവാൻ ചെമ്മുള്ള ചേലകൾ 
നന്ദന്തങ്കൈയിലേ നല്കിചൊന്നാൻ:
"നൽചേല നാലുമെന്നമ്മതങ്കൈയിലേ 
ഇച്ഛയിൽ നല്കേണമിന്നുതന്നെ.
എന്നമ്മതന്നോടു ചൊല്ലണം പിന്നെ നീ 
എന്നെ മറക്കൊല്ലായെങ്ങിനെ.
പാൽവെണ്ണയുണ്ണാഞ്ഞു വേദനയുണ്ടുള്ളിൽ 
പാരമേനിക്കെന്നു ചൊൽക പിന്നെ.
വെണ്ണയും പാലുമിങ്ങാരാനും പോരുന്നോ-
രുണ്ടെങ്കിൽ മെല്ലെ വരുത്തവേണം;

വാഴപ്പഴങ്ങളും വണ്ണംതിരണ്ടവ 
കേഴുവാനല്ലായ്കിലെന്നു ചൊൽവൂ.
ചിറ്റാടയുണ്ടു ഞാൻ പെട്ടകംതന്നുള്ളിൽ 
മറ്റാരും കാണാതെ വച്ചു പോന്നു;
ഊനപ്പെട്ടില്ലല്ലീയെന്നതേ  ചിന്തിച്ചു 
ദീനമാകുന്നുതേന്മാനസത്തിൽ.
മഞ്ഞൾ പിഴിഞ്ഞുള്ള കൂറകളെന്നുമേ 
മങ്ങാതെ മാനിച്ചുകൊള്ളേണം നീ,
വെറ്റില തിന്നു ചൊരുക്കിനനേരത്തു 
തെറ്റെന്നു പൂട്ടുവാൻ ചെന്നോനല്ലോ
കൂലിയായന്നതിന്നാമ്മതാൻ  നൽകിന
ചോലയും മാലുറ്റു പോകൊല്ലാതെ. 

 പിള്ളരേ നുള്ളിനാനെന്നങ്ങു  ചൊല്ലീട്ടു
പീലികൊണ്ടെന്നെയടിച്ചാളമ്മ 
കേണുകൊണ്ടന്നു വഴക്കായിപ്പോയി ഞാ-
ഞ്ഞൂണിന്നു  വാരാതെ നിന്നനേരം 
തെണ്ടമായെന്നതിന്നന്നു നീ നല്കിന 
കണ്ടിക്കഞ്ചേല മറക്കൊല്ലാതെ.
പൊങ്ങിനോരോശ പുലമ്പിനിന്നീടുന്ന 
കിങ്ങിണിയെങ്ങാനും വീഴൊല്ലാതെ 
പാവകളൊന്നുമേ പാഴായിപ്പോകാതെ 
പാലിച്ചുകൊള്ളേണം പാരാതെ നീ.
ചേണൂറ്റു നിന്നുള്ളൊരോണവില്ലൊന്നുമേ 
ഞാണറ്റുപോകൊല്ല ഞാൻ വരുമ്പോൾ."

എൻറെ കോഴിയെ നിങ്ങൾ പകുത്തോളിൻ 
പക്ഷേ കൂര്‍മ്പൻ കൊക്കെനിക്ക് തരിൻ
എൻറെ കോഴിയെ നിങ്ങൾ പകുത്തോളിൻ 
പക്ഷേ ചെമ്പിൻ പൂവ് എനിക്കു തരിൻ 
കുന്നിക്കുരു കണ്ണെനിക്കു തരിന്‍ 
എൻറെ കോഴിയെ നിങ്ങൾ പകുത്തോളിൻ 
പക്ഷേ പൊന്നിൻ കാലെനിക്കു തരിന്‍ 
എള്ളിന്‍ പൂ വിരൽ എനിക്കു തരിന്‍ 
കരിമ്പിൻ നഖമെനിക്കു തരിൻ 
എൻറെ കോഴിയെ നിങ്ങൾ പകുത്തോളിൻ

നാക്കിലെ പപ്പെനിക്കു തരിന്‍
പൂക്കില പൂടയെനിക്ക് തരിന്‍
കൈതോല വാലെനിക്ക് തരിന്‍
തീപ്പൊരി ചേലെനിക്കു തരിന്‍
പുത്തരിയങ്കമെനിക്ക് തരിന്‍

തുടിയുടലെനിക്കു തരിന്‍
ശംഘിന്‍ കുരലെനിക്കു തരിന്‍
കുഴല്‍ കരളെനിക്കു തരിന്‍
തംബുരു കുടലെനിക്കു തരിന്‍

എൻറെ കോഴിയെ നിങ്ങൾ പകുത്തോളിൻ

പോട്ടെ, കോഴി കൊമ്പ് നിങ്ങളെടുത്തോളിന്‍
പല്ല് നിങ്ങളെടുത്തോളിന്‍
പൂവന്‍ മുട്ട നിങ്ങളെടുത്തോളിന്‍
മുലയും നിങ്ങളെടുത്തോളിന്‍

“എടുത്തോളാം”

എൻറെ കോഴിയെ നിങ്ങൾ പകുത്തോളിൻ

എൻറെ കോഴിയെ മാത്രമെനിക്ക് തരിന്‍

എൻറെ കോഴിയെ നിങ്ങൾ പകുത്തോളിൻ 
പക്ഷേ കൂര്‍മ്പൻ കൊക്കെനിക്ക് തരിൻ

അങ്ങേലെ മൂപ്പീന്നു ചത്തോടീ
നമ്മളും പോയൊന്നറിയേണ്ടേ?
ചാക്കാല ചൊല്ലുവാൻ വന്നവനു
കാപ്പിയും കാശും കൊടുത്തോടീ?

കാര്യങ്ങളെന്തൊക്കെയായാലും
നാലുപേർ കൂടുന്ന കാര്യമല്ലേ
കോടിയിടേണം പുകല വേണം
കാണിക്കാൻ കണ്ണുനീരിറ്റു വേണം
വെറ്റില തിന്നു ചവച്ചു തുപ്പി
കൂട്ടത്തിൽ കൂടണം നന്മ ചൊല്ലാൻ.

ഭാഗ്യവാനെന്നേ പറയാവൂ
യോഗ്യതയുച്ചത്തിലോർക്കേണം
ചാവിന്നു ബന്ധുത്വമേറുമല്ലൊ
ചാവാതിരിക്കൊമ്പോളെന്തുമാട്ടെ.

എലിമുള്ളുകൊണ്ടാവഴിയടച്ചു
എലുകക്കല്ലൊക്കെ പിഴുതു മാറ്റി
അതിരിലെ പ്ലാവിന്റെ ചോടു മാന്തി
വേരറ്റുവീണപ്പോൾ തർക്കമാക്കി
എരുമയെ കയറൂരി വിട്ടു തയ്യിൻ
തല തീറ്റിയെതിരുകളെത്ര കാട്ടി!

ഏത്തവാഴക്കുല കണ്ടുകണ്ണിൽ
ഈറകടിച്ചു കുശുമ്പു കുത്തി
അളിയനും പെങ്ങളുമെന്നതോർക്കാ-
തതിയാന്റെ തോന്ന്യാസമായിരുന്നു.
പെണ്ണിനെകാണുവാൻ വന്നവരോ-
ടെണ്ണിയ ദൂഷണമെത്രമാത്രം!

പൈക്കിടാവാദ്യമായ്‌ പെറ്റ വാറെ
കൊണ്ടി കൂടോത്രങ്ങളെന്നു വേണ്ട
കുരുതി പുഴുങ്ങി,യുരുളി പൊട്ടി
കറവപ്പശുവിന്റെ കുടലു പൊട്ടി
ഓർക്കുവാൻ കൊള്ളുന്നതല്ലിതൊന്നും
ഓർക്കുവാൻ പറ്റിയ നേരമല്ല.

തരവഴി കാട്ടിയതിന്നു നമ്മൾ
പകരം കൊടുത്തു പലിശ ചേർത്ത്‌.
വാശിക്കു വളിവിട്ടു യോഗ്യരാകാൻ
നോക്കേണ്ടതിനും നാം മോശമല്ല.
അയൽദോഷി ആയില്യമായിരുന്നു
മനദോഷം മക്കൾക്കെന്നാപ്തവാക്യം.

ഓർക്കുവാനോർക്കുന്നതല്ലിതൊന്നും
ഓർത്തു പോകുന്നോർമ്മ ബാക്കിയെന്നും.
എങ്കിലുമങ്ങേരു ചത്തല്ലൊ
എന്തൊക്കെയായാലും രക്തബന്ധം!
നാലുപേർ കൂടുന്നിടത്തു നമ്മൾ
നാണക്കേടെന്നു വരുത്തരുത്
‌
മക്കളോടൊന്നു പറഞ്ഞേരു
വായ്ക്കരിക്കാര്യം മറക്കേണ്ട
നാത്തൂനോടൊത്തു കരഞ്ഞേരു
നഷ്ടം വരാനതിലൊന്നുമില്ല.
ചിത കത്തിത്തീരും വരേക്കു നമ്മൾ
ചിതമായ്‌ പെരുമാറാം ദോഷമില്ല.

യാഗശാലയിലേക്കു നടക്കുവിനാഗസ്വികളാമാടുകളെ
 ബിംബിസാരന്യപൻ  ദീക്ഷിപ്പു നിങ്ങളെ
 മീളുമൊരധ്വരം.അലയാതകലാതകറാത
 ഇലയോ പുല്ലോ തിന്നാതെ യാഗശാലയിലേക്കു 
 നടക്കുവിനാഗസ്വികളാമാടുകളെ
 കുറ്റിചമതതളിർ തിന്നിനിയും കൂത്തടിക്കാനിടയില്ല.
 യാഗാഗ്നിക്കും നമുക്കുമങ്ങിനി യേകാദശിയമെത്താഞ്ഞാൽ.
 
 താണു തൂകും വെയിലും നിഴലും തളിരയിലയായ്‌പോന്തകളിൽ.
 എരിക്കണ്ണാൽതുടുമലർ വിരിയിയ്ക്കും നരിയും
 വാഴാമതിനുള്ളിൽ എൻ കവിണക്കല്ലേറോന്നെ നിങ്ങളെ
 നേർവഴികാണിക്കു ചെന്നായയ്‌ക്കും സ്വാദറിയാമെൻ
 പൊന്നുരുളച്ചോറിനി വേണോ?
 തുലഞ്ഞു തൂങ്ങി,കാൺമീലെ ,യിച്ചരൽപറമ്പിൽ പാർശ്വത്തിൻ
 നിങ്ങൾക്കുള്ള ബലിക്കല്ലിൻ  പടി ചെമ്മുകിലിഴുകിയ പകലാണോ? 
 
 പരത്രയാത്രാപാഥേയം പോൽ കറുകപുല്ത്തല കരാതെ 
 ഓടിയെത്തിട്ടിഷ്ട്ടി മുടിയ്ക്കുവിൻ നെനിയ്ക്കു തുലയണമൊരു മൂക്കിൽ
 മുൻവരി പറ്റി നടക്കുന്നു മുഴുത്ത കുഞ്ഞോന്നുശിരോടെ,
 മുടന്തിടുന്നു പിന്നിൽപിന്നിൽമുറ്റും മറ്റൊരു കൊച്ചപ്പൻ.
 തള്ളയാടിനു സംഭ്രമമായോ താനേതുടലിനു തുണ നിലക്കും?
 അതോടുമാങ്ങോ,ട്ട തൊടുമിങ്ങോ-
 ട്ടാപിനസ്തനമകിടുലയെ !

 അമ്മമാരുടെ മുഗ്ദ്ധതകൾക്കി-
 ങ്ങവസതിയുണ്ടോ ഭൂവനത്തിൽ,
 തന്നെത്താനെ തീറ്റ കൊടുത്തിവർ
 പോറ്റിയെടുപ്പീലാരാരോ?         
 ആടിനെ,യിടയാടിനെ ,യരചനെ നീ പെ-
 ണ്ണാടെ,പെറ്റു പലപേരെ;
 നേടിയതെന്തപവർഗ്ഗമിതേവരെ
 നെടുതാം വീർപ്പുകളല്ലാതെ?

 എനിയ്ക്കുമൊരുമാതുണ്ടായി പ-
 ണ്ടെന്നേ നൃപന്നു കൊടുത്തപ്പോൾ 
 കിട്ടിയ വിൽക്കാശപ്പടിയെന്നുടെ
 കോന്തലയ്ക്കളുടക്കിയവൾ!
 അവൾക്കു കുളിരിനു കമ്പിളിനേടി-
 പിന്നീടെന്നോ ഞാൻ ചെല്കെ ,
 ഒരടി മണ്ണു പുതച്ചു കിടപ്പു ;
 വീടാക്കടമേ മാമജന്മം!
 
 ഹോയ് ,ഹോയ് ,ഇലയോ പുല്ലോ തിന്നാ-
 തലയാതകലാത കറാതെ 
 യാഗശാലയിലേക്കു നടക്കുവി-
 നാഗസ്വികളാമാടുകളെ!
 ആരുവാനിതു നമ്മെത്വരയാ-
 ലതിക്രമിച്ചുനടക്കുന്നോൻ
 ആചാരപ്പടിയാന്ന്വേഷിപാവ
 നഹോ,മഹസ്സാൽപ്പരിദീപ്തൻ!

 മുനേ ഭവാനി ലോകമശേഷം
 തോളിലെടുപ്പാൻ കെല്പുടയോൻ
കുഞ്ഞാടിത്തിനെപോക്കിയെടുപ്പാൻ 
കനിവൂ ;നന്നീയാരംഭം ! 
തള്ളയോടെ, മതിയാക്കാമോ,
തരളത വത്സരെയോർഥിനി മേൽ
 ഒന്നു തോള ,ത്തൊന്നാടിപറ്റി -
   ,ട്ടിദേഹം നിൻ ചുമടേറ്റു.
   എനിയ്ക്കു വേണ്ടാ കല്ലും കവിണയു-
   മീയാളെപ്പിൻതുടരുന്നു
തേക്കു വെള്ളം തളിരണിയിച്ചൊരു 
കേദാരത്തിലുമെൻപറ്റം!    
            
ധ്യാനമഗ്നൻ പൗരന്മാർ തൊഴു-
താനമിപ്പോരിദ്ദേഹം;
മാദ്യശരെങ്ങിനെയറിയുന്നു ഹാ ,
മാമുനിമാരുടെ മനോഗതം!
താൻ ചുമക്കും കുഞ്ഞാടിൻ മൃദു-
മജ്ജാമാംസം വളരുമ്പോൾ 
ഹോമവഹ്നി വമിയ്ക്കും രുചികര-
സൗരഭമാമോ തദ്വിഷയം!

നമ്മെ ച്ചൊല്ലി മഹർഷേ, താങ്കൾ-
ക്കാശങ്കയ്ക്കില്ലവകാശം ;
ഇപ്പറ്റങ്ങടെയൊറ്റകൊറവും 
നമുക്കു കിട്ടാൻ വിധിയില്ല ! 
 പ്രാംശുവാമൃഷി തന്നുടെ തോളിൽ 
കുഞ്ഞാടൊരു വെൺകൊടി പോലെ ;
തമ്പുരാനുടെ യജ്ഞധ്വജമേ,
നീയെന്തിത്ര നിലം പറ്റി?

കറുത്ത രാവിൻ തുടുമിഴി പോലെ 
യിളകിക്കത്തും നെയ്ത്തിരികൾ 
വിളർത്തുവല്ലോ തേജസ്സാണ്ടിടു-
മിദ്ദേഹത്തിൻ  തിരുമുമ്പിൽ.
ആരാലരുതേ ചെല്ലാനിടയനു-
ഹോമപ്പുകയുടെ മറപറ്റി 
പെരുവിരലിന്മേൽനിന്നി; നിയുള്ളൊരു 
പെരുമകൾ കാണാവുമൊടുവോളം.          
   യാഗശാലയ്ക്കെന്തേ പറ്റീ 
യോഗീശ്വരനുടെ കാൽവെപ്പാൽ ?-
യജ്ഞപശുവിൻ വീർപ്പുയരുന്നു !
മന്ത്രഘോഷം വറ്റുന്നു!

"കൊടുക്കുവാനാരുതാത്തതൊടുക്കാരു-"
തെന്നോ മാമുനി ശാസിപ്പു ?
പൊരുളറിവീലെ , ന്നുയിരിൽപ്പുതിയൊരു 
കുളിരുണ്ടധുനാചൊരിയുന്നു!
വിലക്കിയെന്നോ കൊല തീരേ ! ഹ , ഹ , -
ബഹിർഗ്ഗമിപ്പു മൃഗയുഥം 
ഹോമകുണ്ഡം തേട്ടിവിടുന്നൊരു 
വലമ്പിച്ചിരുൾ പുകപോലെ !
   
  ഋത്വീക്കുകളെ, ചോരപുരണ്ടൊരു 
കത്തികൾ പുഴ്ത്തിടുമുയിരോടെ 
നിങ്ങൾ പിൻവാങ്ങിപ്പോം മുലക-
ളെന്തിരുൾമൂടും ശാലകൾ !
ഞാനറിവീല മുനേ , പിന്നാലെ -
പ്പോന്നവനെങ്കിലുമാങ്ങയെ;
ഞാൻ നുകരുന്നു നിൻ ദയയെപ്പ -
   ണ്ടമ്മിഞ്ഞപ്പാലത്തുപോലെ.
തെറ്റിപോമീകർമ്മഠരാംദ്വിജർ 
    തേറിടുന്നേ യില്ലല്ലോ 
ആശിസ്സിന്നായ് വീണുവണങ്ങിടു -

    മരചനുമതുപോലങ്ങയെ!    
അജ്ഞേയതയെപ്പേടിയ്ക്കുന്നു 
ചിലർ ,ചിലർ വാഴ്ത്തി നടക്കുന്നു;
പേടിപ്പോർ പാകവെപ്പു , വാഴ്ത്തിന -
    ടപ്പവർ തേടുന്നിതിലാഭം !
ശരിയ്ക്കുമര്യമഹർഷേ , താങ്കളെ -
    യറിവോരീയജയൂഥങ്ങൾ ;
അവയിൽപക്ഷെ തങ്ങുന്നീലാ 
കൃതജ്ഞതാവചനോപായം !

വിടരാതടർന്നൊരെൻ പ്രണയമൊട്ടേ

വിതുമ്പി തളരാത്രെ യാത്രയാകൂ

കനൽ പോലെ എരിയുമെൻ ഓർമ്മകൾ

നോവിന്റെ കഥകളിയാടുന്നൊരീ വേളയിൽ

നിൻ നീലമിഴികളിൽ മെല്ലെ തുളുമ്പുന്ന

മന്ദസ്മിതത്തിലേയ്ക്കലിയുവാനായ്

അനുരാഗ സന്ധ്യകൾ പൂക്കില്ലൊരിയ്ക്കലും

എന്നെന്നിലാരോ നിലവിളിയ്ക്കേ നിന്നെ

പിരിയുവാൻ വയ്യെനിയ്ക്കെങ്കിലും കരൾ

നൊന്തു കേഴുന്നു കൂട്ടുകാരി അധരം

വിതുമ്പാതെ മിഴികൾ തുളുമ്പാതെ യാത്രയാകൂ

സഖീ യാത്രയാകൂ..

ഒത്തിരി നീന്തി തളർന്നൊരെൻ കൈകളും

തമസ്സിന്റെ തേർവാഴ്ച കണ്ടൊരെൻ മിഴികളും

വഴിമാറിയൊഴുകിയ നദിയുടെ ഗതിപോലെ

വിറപൂണ്ടു നിൽക്കുന്നുവെങ്കിലും ഇറ്റിറ്റു വീഴുന്ന

കണ്ണുനീർ തുള്ളിയെ സാക്ഷിയായ് യാത്രാമംഗളം

നേരുന്നു ഞാൻ.. ഏകാന്ത രാവിന്റെ

നൊമ്പര സീമയിൽ

കുളിർകാറ്റു വീശിയൊരാഹ്ലാദ നിമിഷവും

നീലക്കുറിഞ്ഞതൻ

പൂന്തേൻ നുകരുവാൻ സാഹസം കാട്ടിയ

സുന്ദര കാലവും

ആരോരുമറിയാതെ സൂക്ഷിച്ചുവെച്ചൊരു അരുമയാം

നമ്മുടെ ജന്മ സ്വപ്നങ്ങളും മായ്ക്കുവാനാകാത്ത നിനവുകൾ

പലതുമീ നെഞ്ചോടു ചേർത്തു ഞാൻ തേങ്ങിക്കരഞ്ഞിടാം

ഈ ശിഷ്ടജീവിതം നിനക്കായ് പെയ്തിടാം

അധരം വിതുമ്പാതെ മിഴികൾ തുളുമ്പാതെ

യാത്രയാകൂ സഖീ യാത്രയാകൂ..

ഇനി നമുക്കെല്ലാം മറക്കാം സഖി സ്നേഹ ശിശിരവും

വാസന്ത ഹേമന്തവും സങ്കട പേമാരി

തന്നിൽ കുതിർന്നൊരാ

ചന്ദ്രികലോലമാം ചെമ്പനീർ പൂക്കളും

ചോര പൊടിയുന്ന വാക്കുകൾ കൊണ്ടു

നീ കുത്തിക്കുറിച്ചൊരാ

പ്രണയ കാവ്യങ്ങളും

സിരകളിൽ അഗ്നിനിറച്ചൊരാ-

മൃദുചുംബനത്തിൻ മധുരവും മറവിയിൽ

മായാസ്മൃതികളുംനിൻ തീവ്ര

മൗനത്തിലൂറും വിഷാദവും

ദിനരാത്രികൾ നാം

കണ്ട സ്വപ്നങ്ങളും ഇനി നമുക്കെല്ലാം

മറക്കാം സഖീ ഇനിയൊരു

ജന്മത്തിൻ പുലരി പിറന്നെങ്കിൽ

ഒരുനവ ജീവിതം കോർത്തിണക്കാം ഒരിയ്കലും

പിരിയാത്തൊരാത്മബന്ധങ്ങളായ്

അഭിലാഷമൊക്കെയും സഫലമാക്കാം

വിടരാതടർന്നൊരെൻ പ്രണയമൊട്ടേ

വിതുമ്പി തളരാത്രെ യാത്രയാകൂ…

കാക്കകൾ കരയുന്നു,
കഴുകൻ ചിറകടി-
ച്ചാർക്കുന്നു, വരുന്നുണ്ടു 
മരണം മദിക്കുന്നു!

വൃത്തികെട്ടൊരു മൃഗം 
നീട്ടി നിശ്വസിക്കുന്ന 
ദുർഗന്ധം കാറ്റിൻ ചുമ-
ലേറിയെത്തുന്നു;നദി-
ക്കക്കരെ,കറുത്തൊരു 
സൂര്യന്റെ നിഴൽപ്പാടി-
ലസ്‌ഥിയായണുക്കളായ് 
ചിന്നുന്നു ചിതറുന്നു.
    
അബ്‌ദങ്ങളാലാപിച്ച 
സ്വാതന്ദ്രസംഗീതങ്ങൾ;
'അഗ്നിവീണ'യിൽനിന്നു -
 മുയർന്ന ഖദ്യോതങ്ങൾ;
'നിർഭയമനസ്സുകൾ-
കുത്തുംഗശിരസ്സുകൾ-
ക്കർപ്പിച്ച തേജോമയ-
ദർശനസൗധര്യങ്ങള്‍!

അങ്കണങ്ങളിൽ,റെയിൽ-
പ്പാളത്തിൽ,കലാലയ-
മംഗലാസോപാനത്തിൽ,
വഴിയിൽ,വയൽവാക്കിൽ,
കമ്പനിപ്പടികളിൽ,
കമ്പോളങ്ങളിൽ,ജീവൻ 
സ്പന്ദിക്കുമിടങ്ങളി- 
ലൊക്കെയും സ്വാതന്ത്ര്യത്തിൻ -
നൂറുനൂറുത്താരകൾ!-

അവിടേശ്ശയിക്കുന്നു 
ഹാ ! തിരുമുറിവാർന്ന 
മനുഷ്യപുത്രൻ വീണ്ടും!

നഗ്നഗാത്രയായ്‌,ഭഗ്ന-
ചാരിത്രയായി രക്ത-
മാഗ്നയായ്‌ കിടക്കുന്ന
മാതാവായ്, മകളായി,
മരിച്ച മാലാഖപോ-
ലുറങ്ങും ശിശുവായി,
മലർന്ന കുരിശുപോൽ 
ശയിക്കും പിതാവായി,
മകനായ്,കൂടപ്പിറ-
പ്പാ,യോളിപ്പോരാളിയായ് 
മനുഷ്യപുത്രൻ വീണ്ടു-
മവിടെ മരിക്കുന്നു!

ഉയിർത്തെഴുന്നേൽപിൻറെ-
യുജ്ജ്വലമുഹൂർത്തത്തെ 
വിളിച്ചുണർത്താൻ,കാറ്റായ്,
കടലായ്, കാർമേഘമായ്,
ഈയാനന്തമാം കൂരി-
രുട്ടിൽ ഞാനലയുന്നു!
ഈയാഗ്നിശലഭങ്ങ-
ളെൻ തപ്തഹ്യൽസ്പന്ദങ്ങൾ!

ഒരു പീഡയെറുമ്പിനും വരു-
ത്തരുതെന്നുള്ളനുകമ്പയും സദാ
കരുണാകര! നല്കുകുള്ളിൽ നിൻ
തിരുമെയ് വിട്ടകലാതെ ചിന്തയും.

അരുളാൽ വരുമിമ്പമൻപക-
ന്നൊരു നെഞ്ചാൽ വരുമല്ലലൊക്കെയും
ഇരുളൻപിനെ മാറ്റുമല്ലലിൻ
കരുവാകും കരുവാമിതേതിനും.

അരുളൻപനുകമ്പ മൂന്നിനും
പൊരുളൊന്നാണിതു ജീവതാരകം
‘അരുളുളളവനാണു ജീവി’യെ-
ന്നുരുവിട്ടീടുകയീ നവാക്ഷരീ.

അരുളില്ലയതെങ്കിലസ്ഥി തോൽ
സിര നാറുന്നൊരുടമ്പു താനവൻ;
മരുവിൽ പ്രവഹിക്കുമംബുവ-
പ്പുരുഷൻ നിഷ്ഫലഗന്ധപുഷ്പമാം.

വരുമാറു വിധം വികാരവും
വരുമാറില്ലറിവിന്നിതിന്നു നേർ;
ഉരുവാമുടൽ വിട്ടു കീർത്തിയാ-
മുരുവാർന്നിങ്ങനുകമ്പ നിന്നിടും.

പരമാർത്ഥമുരച്ചു തേർ വിടും
പൊരുളോ, ഭൂതദയാക്ഷമാബ്ധിയോ?
സരളാദ്വയഭാഷ്യകാരനാം
ഗുരുവോയീയനുകമ്പയാണ്ടവൻ?

പുരുഷാകൃതി പൂണ്ട ദൈവമോ?
നരദിവ്യാകൃതി പൂണ്ട ധർമ്മമോ?
പരമേശപവിത്രപുത്രനോ?
കരുണാവാൻ നബി മുത്തുരത്നമോ?

ജ്വര മാറ്റി വിഭൂതികൊണ്ടു മു-
ന്നരിതാം വേലകൾ ചെയ്ത മൂർത്തിയോ?
അരുതാതെ വലഞ്ഞു പാടിയൗ-
ദരമാം നോവു കെടുത്ത സിദ്ധനോ?

ഹരനന്നെഴുതി പ്രസിദ്ധമാം
മറയൊന്നോതിയ മാമുനീന്ദ്രനോ?
മരിയാതുടലോടു പോയൊര-
പ്പരമേശന്റെ പരാർത്ഥ്യഭക്തനോ?

നരരൂപമെടുത്തു ഭൂമിയിൽ
പെരുമാറീടിന കാമധേനുവോ?
പരമാദ്ഭുതദാനദേവതാ-
തരുവോയീയനുകമ്പയാവൻ!

ഫലശ്രുതി

അരുമാമറയോതുമർത്ഥവും
ഗുരുവോതും മുനിയോതുമർത്ഥവും
ഒരു ജാതിയിലുള്ളതൊന്നു താൻ
പൊരുളോർത്താലഖിലാഗമത്തിനും.

മണൽത്തരിയോളം പോന്നൊരു
മത്സ്യം
കടൽത്തരിയോട്
ഒറ്റയ്ക്ക് പൊരുതി നിന്നു.

വെയിലേറ്റങ്ങളുടെ
വൈകുന്നേരങ്ങളിൽ
അവൻ
എല്ലാകൊടികൾക്കും മുകളിൽ
ഒഴുക്കുകൾ ഉൾവലിയുമ്പോൾ
എല്ലാ രഹസ്യങ്ങൾക്കും അടിയിൽ.
വലകണ്ണികൾക്ക്
അവനോളം ചെറുതാകാനായില്ല ;
ചൂണ്ടക്കൊളുത്തുകൾക്ക്
അവനെപ്പോലെ വളയാനും .
വായ്ത്തലകൾക്ക്
അവന്റെ വേഗവും കിട്ടിയില്ല .

അവനെ
പരുന്തിൻ കണ്ണുകൾക്ക്
കോർത്തെടുക്കാനോ
ഉപ്പുവയലുകൾക്ക്
ഉണക്കിയെടുക്കാനോ
ധ്രുവങ്ങൾക്ക്
മരവിപ്പിക്കാനോ കഴിഞ്ഞില്ല

നക്ഷത്രങ്ങളും
അവതാരങ്ങളും
അവന്റെ
തലയ്ക്കോ വാലിനോ മുകളിലൂടെ
കടന്നുപോയി .

അവൻ
ഒരു കഥയിലും പിടികൊടുത്തില്ല
ഒരു കണ്ണാടിയിലും കാഴ്ചയായില്ല
ഒരു ചന്തയിലും നാണം കെട്ടില്ല .

കടലിന്റെ
ഭ്രാന്തുപിടിച്ച രക്തത്തിലൂടെ
ചുട്ടുപഴുത്ത സൂചിപോട്ടുപോലെ
ഓടിക്കൊണ്ടിരുന്നു ;

പിന്നിൽ
തന്നെക്കാൾ വേഗത്തിൽ
കടൽ
ദഹിച്ചു ദഹിച്ചു വരുന്നത്
അറിയാതെ.

അവളിപ്പുഴവക്കത്തെ
പ്പുരയില്ക്കാ ലുവെക്കുകില്‍
പുത്തനാകും തോണി താനേ
കൂകും വസന്തകോകിലം
വിണ്ടലപ്പാല പൂക്കുന്ന രാവിലിയൂട്പാതയില്‍
മകരത്തിന്‍ കതിര്ക്ക റ്റ –
യേറ്റിപ്പൂമാതുപോലവെ
കണ്ണിനുവെളിച്ചമായി , പ്രാണ-
ഞരമ്പിന്ചുലടു രക്തമായ്‌
വന്നത്തുമോ പഞ്ചമിതന്‍
ചന്ദ്രക്കല കണക്കവള്‍
കാട്ടുമുല്ലകള്പൂവക്കുന്ന
വനവീഥിയിലൂടെവെ,
വരുമോ കുങ്കുമം തൊട്ട
സാന്ധ്യശോഭ കണക്കവള്‍ ?

ഇന്നാണാ ദിനം
എന്നമ്മ തൻജന്മദിനം

ഞാനെന്ന ജന്മത്തെ ജീവിത ചക്രത്തിൽ
തിരിയാൻ വിട്ടൊരു
സുന്ദര ജന്മത്തിൻ
ജന്മദിനം

ഒരമ്മ തൻ മകളായി
കൂടെ പിറപ്പുകളുടോമന
പെങ്ങൾ ആയി
അവരുടെ കൊഞ്ചലായി
വീടിൻ കുസൃതി ക്കുരുന്നായ്
പിറന്നൊരീ പുണ്യജന്മം

ബാല്യത്തിൽ നാളുകൾ
വീട്ടിലും നാട്ടിലും
ഓടിനടന്നൊരു
കുഞ്ഞിളം തെന്നലോ
കൂടെ പഠിച്ചൊരു കുസൃതി
കുരുന്നുകൾക്കെല്ലാം
ജീവന്റെ ജീവനാം കൂട്ടുകാരിയൊ
വീട്ടുകാർ കണ്ടെത്തി
കൈപിടിച്ചേല്പിച്ച
പ്രാണനാഥന്റെ
പ്രിയ സഖിയോ

ജീവിത ചക്രത്തിൻ
സഞ്ചാര വേളയിൽ
കിട്ടിയ വേഷങ്ങൾ
മാറുന്നു മറിയുന്നു
കാലങ്ങൾ നീങ്ങുന്നു
കാലമവളിൽ വർണ
ചിത്രങ്ങൾ കോറുന്നു.

പുതിയൊരു കുപ്പായം
തയ്ചിട്ടു .
വേഷ പകർച്ചയിൽ
തന്നെ താനാക്കിയ
മാതാവിൻ വേദന
ആ സുഖമുള്ള നൊമ്പരം
അവളിലും വന്നണഞ്ഞു.

ഒന്നല്ല രണ്ടല്ല നാലിളം
പൈതങ്ങൾ .
ദൈവ നിയോഗത്തിൽ
അവളുംഭാഗഭാക്കായി.
അവളുമൊരമ്മയായി.
ഭാരിച്ച വേഷങ്ങൾ
ആടിത്തുടങ്ങി.

നാളുകൾ നീങ്ങുന്നു
ജീവിത പാതയിൽ
ജീവന്റെ പാതിയും

പിന്നെ അച്ഛനും അമ്മയും
ദൈവവിളിക്കുത്തരമായ്
തിരികെ മടങ്ങുമ്പോൾ
ചേർത്തു പിടിക്കാൻ
മക്കളും പിന്നെ
കൊച്ചുമക്കളും
പേരക്കിടാങ്ങളും .
സന്തോഷമാണിന്നും അവളുടെ
ജീവിതം നഷ്ടങ്ങൾക്കിപ്പുറവും .

കൈവിരൽ തുമ്പിൽ
പിടിച്ചൊരാ പിഞ്ചു വിരലിൽ
ഇറുകെ പിടിച്ചപ്പോൾ
അവളിലെ കുട്ടിത്തം
വീണ്ടും വിരുന്നെത്തി .

മക്കളും മരുമക്കളും
പേരക്കുട്ടികളും ബന്ധുമിത്രാദികളും
ചൊല്ലുന്നു ആശംസകൾ .
ജന്മദിനാശംസകൾ.

ജീവിത യാത്രയിൽ
നിറമുള്ള , മണമുള്ള
ഓർമയിൽ തങ്ങുന്ന
പുതിയൊരു ജന്മദിനം
അവൾക്കായി നൽകിയ
മക്കളാം ഞങ്ങളോ
ഞങ്ങളിൽ ഒരാളായി
ഒപ്പത്തിനൊപ്പം കൂടി
കളിച്ചു രസിച്ചൊരെൻ
അമ്മയ്‌ക്കോ
ആർക്കാണെന്നറിയില്ല
സന്തോഷകൂടുതൽ

ഇന്നായിരുന്നു ആദിനം
എന്നമ്മ തൻ ജന്മദിനം

കരിമ്പിൻ നീര്
ഇത്രമേൽ മധുരിക്കുന്നത്
ചതഞ്ഞരഞ്ഞ ജീവൻ
മരിക്കാത്തത് കൊണ്ടാണ്.

അരഞ്ഞരഞ് മധുരം ചിന്തുന്നവർ
ബാക്കി വെക്കുന്നത്
കൈച്ചിട്ടും തുപ്പാനാവാത്ത ജീവിതം മാത്രം.

ഒരിക്കലും  പെയ്യാത്ത മഴ  ഓങ്ങിയിരിക്കുന്ന
ആകാശത്തിൻ കീഴിലിരുന്ന്
നീ പകരുന്നതെന്ത്?
ഓരോ ഇലകൾ കൊഴിയുമ്പോഴും;
മരങ്ങൾ പോലും ദീർഘനിശ്വാസമുതിർക്കുന്നത്
നീയറിയുന്നു.
നിൻറെ മൗനം;
പഠിക്കാത്തവൻറെ
എഴുത്ത് പോലെ
അഴിയാക്കുരുക്കായ്
വായനക്കപ്പുറത്ത് പതുങ്ങിക്കിടക്കുന്നു.
മധുരിക്കുന്ന കാറിനു മരണത്തിൻറെ ഗന്ധമാണന്ന്
ശവംതീനിയുറുമ്പുകൾക്കറിയാം.
മതിലിനപ്പുറം അവർ  
ഊഴംകാത്ത് കിടക്കുകയാണ്.

കാളിയും ഭ്രാന്തനും മന്ത്മാറ്റിക്കളിക്കുന്ന ചുടുകാട്ടിൽ
മധുരം;  അരുവിയായ്, പെരുമ്പുഴയായ്,
കടലായ് ഒഴുകുകയാണന്ന്
വായില്ലാത്തവൻ കുന്നിൻ മുകളിലിരുന്ന്
മുക്രയിട്ടു.
അത്കേട്ട് അവനെ നോക്കച്ചിരിച്ച വരരുചി
പുതിയൊരു പറയക്കുടിയിലേക്ക് ചൂട്ട് വീശി.

വായുള്ളവൻ
നിലത്ത് ഇല്ലാത്തതെന്തോ തിരയുകയാണ്.

മന്ദമന്ദമെന്‍ താഴും മുഗ്ദമാം മുഖം പൊക്കി-
സ്സുന്ദരദിവാകരന്‍ ചോദിച്ചൂ മധുരമായ്‌:
“ആരു നീയനുജത്തീ? നിര്‍ന്നിമേഷയായെന്തെന്‍
തേരുപോകവെ നേരെ നോക്കിനില്‍ക്കുന്നൂ ദൂരേ?

സൗമ്യമായ്‌ പിന്നെപ്പിന്നെ വിടരും കണ്ണാല്‍ സ്നേഹ-
രമ്യമായ്‌ വീക്ഷിയ്ക്കുന്നൂ തിരിഞ്ഞു തിരിഞ്ഞെന്നെ;
വല്ലതും പറയുവാനാഗ്രഹിയ്ക്കുന്നുണ്ടാവാ-
മില്ലയോ? തെറ്റാണൂഹമെങ്കിൽ, ഞാന്‍ ചോദിച്ചീല.”

ഒന്നുമുത്തരം തോന്നീലെങ്ങനെ തോന്നും? സര്‍വ്വ-
സന്നുതന്‍ സവിതാവെങ്ങു നിര്‍ഗന്ധം പുഷ്പം!
അര്യമാവിനെ സ്നേഹിക്കുന്ന ധിക്കാരത്തിന്നു
സൂര്യകാന്തിയെന്നെന്നെaa പ്പുച്ഛിച്ചതാണീ ലോകം!

പരനിന്ദ വീശുന്നവാളിനാല്‍ ചൂളിപ്പോകാ,
പരകോടിയില്‍ച്ചെന്ന പാവനദിവ്യസ്നേഹം.
ധീരമാമുഖംതന്നെ നോക്കിനിന്നൂ ഞാന്‍; ഗുണോ-
ദാരനാമവിടത്തേക്കെന്തു തോന്നിയോ ഹൃത്തിൽ!

ഭാവപാരവശ്യത്തെ മറയ്ക്കാന്‍ ചിരിപ്പതി-
നാവതും ശ്രമിച്ചാലും ചിരിയായ്ത്തീര്‍ന്നീലല്ലോ.
മഞ്ഞുതുള്ളിയാണെന്നു ഭാവിച്ചേനാനന്ദാശ്രു,
മാഞ്ഞുപോം കവിള്‍ത്തുടുപ്പിളവെയ്‌ലിലെന്നൊര്‍ത്തേന്‍;

വേപമുണ്ടായംഗതിൽ, ക്കുളിര്‍കാറ്റിനാല്‍, ലജ്ജാ-
ചാപലതാലല്ലെന്നു നടിച്ചേനധീര ഞാന്‍.
ക്ഷുദ്രമാമിപ്പുഷ്പ്പത്തിന്‍ പ്രേമത്തെഗ്ഗണിച്ചാലോ
ഭദ്രനാദ്ദേവന്‍ നിന്ദനീയമായഗണ്യമായ്‌!

മാമകപ്രേമം നിത്യമൂകമായിരിക്കട്ടെ,
കോമളനവിടുന്നതൂഹിച്ചാലൂഹിയ്ക്കട്ടെ.
സ്നേഹത്തില്‍ നിന്നില്ലല്ലോ മറ്റൊന്നും ലഭിച്ചീടാന്‍;
സ്നേഹത്തിന്‍ഫലം സ്നേഹം, ജ്ഞാനത്തിന്‍ ഫലം ജ്ഞാനം.

സ്നേഹമേ പരം സൗഖ്യം, സ്നേഹഭംഗമേ ദുഖം,
സ്നേഹം മേ ദിക്കാലാതിവര്‍ത്തിയായ്‌ ജ്വലിച്ചാവൂ!
ദേഹമിന്നതിന്‍ ചൂടില്‍ ദ്ദഹിച്ചാല്‍ ദഹിയ്ക്കട്ടെ,
മോഹനപ്രകാശമെന്നാത്മാവു ചുംബിച്ചല്ലോ.

മാമകമനോഗതമവിടന്നറിഞ്ഞെന്നോ;
പോമവളദ്ദേഹത്തിന്‍മുഖവും വിവര്‍ണ്ണമായ്‌,
വളരെ പണിപ്പെട്ടാണെന്റെ മേല്‍നിന്നും ദേവന്‍
തളരും സുരക്ത്തമാം കയ്യെടുത്തതു നൂനം.

അക്ഷരം പുറപ്പെട്ടില്ലന്യോന്യം നോക്കീ ഞങ്ങള്‍;
തല്‍ക്ഷണം കറമ്പി രാവെന്തിനങ്ങോട്ടേയ്ക്കെത്തീ!
നന്ദികാണിപ്പാനെന്റെ ശിരസ്സു കുനഞ്ഞതു
മന്ദിതോത്സാഹന്‍ പോകെ ക്കണ്ടിരിയ്ക്കില്ലാ ദേവന്‍!

നിദ്രയില്ലാഞ്ഞാരക്ത്തനേത്രനായ്‌ പുലര്‍ച്ചയ്ക്കു
ഹ്ര്ദ്രമനെത്തും, നോക്കുമിപ്പുരമുറ്റത്തെന്നെ;
വിളറും മുഖം വേഗം, തെക്കെന്‍ കാറ്റടിച്ചട-
ര്‍ന്നിളമേല്‍ കിടക്കുമെന്‍ ജീര്‍ണ്ണമംഗകം കാണ്‍കെ.

ക്ഷണമാമുഖം നീലക്കാറുറുമാലാലൊപ്പി-
പ്രണയാകുലന്‍ നാഥനിങ്ങനെ വിഷാദിക്കാം:
“ആ വിശുദ്ധമാം മുഗ്ദ്ധപുഷ്പ്പത്തെക്കണ്ടില്ലെങ്കിൽ!
ആവിധം പരസ്പരം സ്നേഹിയ്ക്കാതിരുന്നെങ്കിൽ!”

കാര്‍കൊണ്ടലിന്‍ മറ നീങ്ങി; വിശ്വ-
മോഹനമേതോ മുരളിയൂതി
വന്നു നീ വീണ്ടുമഴകിന്‍ നാട്ടില്‍
വെള്ളിക്കതിരുകള്‍ വാരിവീശി
താളുമറിചെന്തോ വായിക്കുന്ന
നീലക്കടല്‍ വിരി നോക്കി നോക്കി
പുഞ്ചിരി തഞ്ചുമധരങ്ങളില്‍
നര്മ്മരത്തിന്‍ പൂന്തേന്‍കണമുണര്ന്നുന
കുന്നിന്ചെഞരുവിലിളംകാറ്റേറ്റ്‌
നില്ക്കു മാ നില്പു ഞാനോര്മ്മി ക്കുന്നു
പൂ ചൊരിയുന്ന വസന്തമാസ-
മുല്ലതന്‍ ചെല്ലകിടാങ്ങളോത്തു
പാഴ്മരുഭൂമികള്‍ പൂങ്കാവാക്കി
ഭാരങ്ങള്‍ പുഷ്പകിരീടമാക്കി
ശാന്തി സൌന്ദര്യത്തില്‍ സന്ദേശങ്ങള്‍
ചിന്തിപ്പൂന്തികളിന്‍ പിന്ഗാമിയായ്
നീലനഭസ്സില്തെ്ളിഞ്ഞ നിന്റെമ
മോഹനരൂപമിന്നോര്ക്കു ന്നു
അഗ്നികുന്ടത്തിലെരിയമ്പോഴും
മായാത്ത പുഞ്ചിരിയോര്മ്മി ക്കുന്നു
കൊണ്ടല്മപറ നീക്കി പട്ടു ചാര്ത്തി
വിണ്ടലപ്പൂംപൊട്ടാം നക്ഷത്രമേ,
ചേറ്റില്‍നിന്നാമ്പലമൊട്ടുപോലെ
ഊറ്റമേറ്റിന്നു നീ പൊങ്ങി വന്നു,
മാമലനാട്ടിലെകാറ്റേറ്റു, നീ
തൂകിയ സൗന്ദര്യസൗരഭങ്ങള്‍.

കണ്ണേ തുറന്നുള്ളൂ കാണുവാൻ – പോര
ഉൾകണ്ണും തുറക്കണം – കാഴ്ച്ചകൾ
കണ്ണിന്നഭേദ്യമാം കൂരിരുൾമൂടിയെൻ
മുന്നിൽ നിറഞ്ഞു നില്ക്കുന്നിതാ

ചെമ്മേ വിടർന്നു നിൽക്കുംമ്പൊഴെക്കാൾ – പൂവി
നിതൾ ഒന്നായ് കൊഴിഞ്ഞുവീഴുമ്പൊഴല്ലെ – ഭംഗി!
ഒന്നൊന്നായ് കൊഴിഞ്ഞുവീഴുമ്പൊഴല്ലെ – ഭംഗി!
ഒന്നൊന്നായ് പകർന്ന്നൽകുമ്പൊഴല്ലെ -ഭംഗി!

മാനത്തുദിച്ചു നിൽക്കുമ്പൊഴെക്കാൾ – സൂര്യ
നാഴിയിലാസ്തമിക്കുംമ്പൊഴല്ലേ – ഭംഗി
ആഴിയിലസ്തമിക്കുമ്പൊഴല്ലെ – ഭംഗി

” നാളെ ” പിറക്കട്ടെ എന്ന ശുഭാശംസ
വാനിൽ നിറഞ്ഞു കാണുന്നതല്ലേഭംഗി.

ഇന്നലെ കേട്ടു ഞാൻ ഒരു പെൺകിടാവിന്റെ 
ഒടുവിലെ തേങ്ങലിൻ നാദം
ഇന്നലെ കണ്ടു ഞാൻ ഈ പാതയോരത്ത്
നിന്നുടൽ കത്തിച്ച ചാരം. 

കേൾവിയും കാഴ്ച്ചയും ഒന്നു തന്നെ.
ദേശവും കാലവും ഒന്നുതന്നെ.
അവിടെയും നീ തന്നെ ഇവിടെയും നീ തന്നെ
ആ മധുര ഭാഷവും ഒന്നുതന്നെ.
ഒടുവിലാ കാരാഗൃഹങ്ങളിൽ ചിതറിയ
ആ വളപൊട്ടുകളുമൊന്നു തന്നെ.  

നിന്റെ ബാല്യത്തിന്റെ കണ്ണ് പൊട്ടിച്ചവർ
നിന്റെ സ്വപ്നത്തിൻ വസന്തം ഞെരിച്ചവർ
നിൻ ഉടൽപൂവിന്റെ ഇതളുകൾ കൊയ്തവർ
ചത്ത ചാരിത്ര്യത്തിൻ ഉടയാട നെയ്തവർ 
 
ഒടുവിൽ നിൻ കല്ലറയ്ക്കരികത്തു വന്നിട്ട് 
വിപ്ലവത്തിൻ മുഴുകാപ്പുകൾ ചാർത്തുന്നു.
   
എവിടെയാണിന്നവർ,
സന്യാസം വിൽക്കുന്ന പർണ്ണാശ്രമകൂട്ടിലാണോ.
എവിടെയാണിന്നവർ,
വേദാന്തമോതുന്ന പള്ളി മേടയ്‌ക്കുള്ളിലാണോ. 

ഈ മഹാ വിഷലിപ്ത ഭോഗാന്ധകാരത്തിൽ
നീ വെറും പെണ്ണുടൽ മാത്രം.
ഒന്നുമേ അറിയാഞ്ഞ നോവു മാത്രം. 

നിന്നെ അറിയാനെനിക്കിന്നു നേരമില്ല
നിന്നെ ഓർത്തൊന്നു കരയുവാൻ ദുഖമില്ല.
നീ വെറും വാർത്തയാണിന്നലത്തെ വാർത്ത
വാർത്തതൻ വേവിൽ ദഹിച്ചിടുന്നോൾ. 
 
ഇരയെന്നു പേരിട്ടു നിന്നെ വിളിച്ചവർ
ഓസ്തിക്കു വേണ്ടിയിന്നെഴുതുന്നു പിന്നെയും.
വിരാമങ്ങളില്ലാത്ത, ഫലശ്രുതിയില്ലാത്ത
അക്ഷര തെറ്റുകൾ ഭോഗിച്ച വാർത്തകൾ.
 
എന്നോ മരിച്ചൊരാ ദൈവങ്ങൾക്കൊപ്പം
മകളെ നീയും വിമൂകമായ്‌ പ്രാർത്ഥിക്ക.
ഒരു കോടി ദീപങ്ങൾ മിഴി തുറക്കാൻ. 
ഈ ജ്വര രാത്രിയോന്നസ്തമിക്കാൻ.
 
ക്രൌര്യങ്ങൾ ഉന്മാദ നൃത്തങ്ങളാടാത്ത,
ശിശുരോദനങ്ങളിൽ ചെന്നിണം വീഴാത്ത.
കനിവും, പ്രതീക്ഷയും സ്നേഹവും പൂക്കുന്ന
ഒരു ഗ്രീഷ്മ വർഷം പുനർജനിക്കാൻ.
മകളെ നീയും വിമൂകമായ്‌ പ്രാർത്ഥിക്ക.
 
അന്നൊരു മാതാവിൻ ഗർഭത്തിലുരുവാകാൻ
അന്നത്തെയമ്മയ്ക്കു പെറ്റൂ വളർത്തുവാൻ
അന്നത്തെയമ്മതൻ മാറോടു ചേരുവാൻ 
മകളെ നീയും വിമൂകമായ്‌ പ്രാർത്ഥിക്ക.

മാനസ സരസ്സിന്‍‌റെ തീരത്തു നിന്നോ
ഗന്ധമാദന ഗിരിയുടെ താഴ്വര കാട്ടില്‍ നിന്നോ
കാലത്തിന്‍ തനൂജകള്‍, ഋതുകന്യകള്‍ 
വന്നു ലാളിച്ചു വളര്‍ത്തുന്ന പുഷ്പവാടിയില്‍ നിന്നോ
മാലമാലയായ് മലര്‍മലരായ് വിരിയുന്ന
മാനത്തെ ഗഹതാരാ സജ്ജയങ്ങളില്‍ നിന്നോ
തെന്നലിന്‍ ഹിമഗംഗാ തരംഗങ്ങളില്‍
ഒരു ധന്യ സൌരഭം ചുറ്റുമൊഴുകി പരക്കുന്നു.
ഞാന്‍ അതിലറിയാതെ എന്‍ മോഹത്തിന്‍
കടലാസ്സു തോണിയുമിറക്കികൊണ്ടിന്നലെ തുഴയുമ്പോള്‍
നാണിച്ച്, മുഖം കുനിച്ചരികത്തിരിക്കുമെന്‍ നായികയുടെ
മോഹമുഗ്ദമാം ശബ്ദ കേട്ടൂ


“പ്രപഞ്ചം നിറയുമീ ദിവ്യസരഭത്തിന്‍‌റെ
പ്രഭവനികുഞ്ജത്തില്‍ ചെന്നിറങ്ങണം നാഥന്‍
എവിടുന്നായാലും ആ പൂവിറുത്തെനിക്കിന്ന് തരണം
ശ്ലഥനീലവേണിയില്‍ വാരിചൂടാന്‍“


പഞ്ചഭൂതാത്മാവാകും ഈ ജീവപ്രപഞ്ചത്തെ 
പുഞ്ചിരിച്ചെതിരേല്‍ക്കും പാര്‍വ്വണേന്ദുവെപോലെ
പഞ്ചപാണ്ഢവര്‍ ഞങ്ങളഞ്ചു പേരിലും
പ്രേമപഞ്ജരം തീര്‍ക്കും രാഗലോലയെ, പാഞ്ചാലിയെ
എടുത്തുവാരിപുണര്‍ന്നറിയിച്ചു ഞാന്‍
“തങ്കം, എനിക്ക് കയ്യെത്താത്ത പൂവില്ലീ പ്രപഞ്ചത്തില്‍”


ഉന്മത്തയുവത്വത്തിന്‍ ജൃഭിതാഹങ്കാരത്താല്‍ 
എന്‍ മനസ്സിന് പുത്തന്‍ കഞ്ചുകമണിഞ്ഞു ഞാന്‍
എതിര്‍പ്പിന്‍ വജ്രം വച്ചുകെട്ടിയ ഗദ കയ്യിലെടുത്തു നടന്നുഞാന്‍
എതിര്‍പ്പിന്‍ വജ്രം വച്ചുകെട്ടിയ ഗദ കയ്യിലെടുത്തു
നടന്നൂ ഞാന്‍ അജ്ഞാത പുഷ്പം തേടി
എതിര്‍പ്പിന്‍ വജ്രം വച്ചുകെട്ടിയ ഗദ കയ്യിലെടുത്തു
നടന്നൂ ഞാന്‍ അജ്ഞാത പുഷ്പം തേടി.


സിന്ധുഗംഗകള്‍ വാരി പൊത്തിയ പുളിനങ്ങള്‍
മന്ത്രമണ്ഡപ കുംഭഗോപുര കമാനങ്ങള്‍
സംഗ്രാമകുടീരങ്ങള്‍ ഗോകുലമുരളികാ- 
സംഗീതലയ ലീലയമുനാ തരംഗംങ്ങള്‍
ഗോപികളുടെ വ്സ്ത്രമലക്കിവിരിക്കുന്ന 
ഗോവര്‍ദ്ധനോബാന്ധങ്ങള്‍, വെണ്‍‌കുളികടവുകള്‍
ഋഷിമാര്‍, മന്ന്വന്തര രൂപശില്പങ്ങള്‍ തീര്‍ക്കാന്‍
പശമണ്ണെടുക്കുന്ന ഹിമവല്‍‌പ്രദേശങ്ങള്‍ 
ഇന്ന് ഭാരത പൌരന്‍ കൈവിലങ്ങെറിഞ്ഞ് 
ഓടി വന്ന് പൊന്നണിയിക്കും ഗ്രാമങ്ങള്‍- 
നഗരങ്ങള്‍ കണ്ടു ഞാന്‍
മുന്‍‌പില്‍  കണ്ടതത്രയും തകര്‍ത്തു ഞാന്‍
കല്യാണസൌഗന്ധികപൂവനത്തിനു പോകാന്‍.


ക്ഷണഭംഗുരമായ മോഹത്തിന്‍ പ്രതീകമായ്
മനസ്സില്‍, കൈയ്യും നീട്ടി ദ്രൌപതിയിരിക്കുന്നു.


ഞാന്‍ തകര്‍ത്തെറിയാത്ത മൂല്യങ്ങളില്ല, ചെന്നു
ഞാന്‍ തപസ്സിളക്കാത്ത പര്‍ണ്ണശാലകളില്ല
ഞാന്‍ തട്ടിയുടക്കാത്ത മണ്‍പ്രതിമകളില്ലാ
ഞാന്‍ തല്ലികൊഴിക്കാത്ത വാടാമല്ലികളില്ല
ഞാനടിവക്കും നേരം നടുങ്ങീ വിശ്വം, ഭീമസേനന്‍
എന്നെന്നെ ചൂണ്ടി മന്ത്രിച്ചൂ പുരുഷാരം
ഇത്തിരിയില്ലാത്തവര്‍ മനുഷ്യര്‍, എന്നെകണ്ട്
ഞെട്ടിപോയ് വായ്‌കൈപൊത്തിയെനിക്ക് വഴിതന്നു.


വായുവേഗത്തില്‍ കാലത്തിന്‍‌റെ വീഥിയിലൂടെ
പായുമെന്‍ എന്‍‌റെ മുന്നില്‍ വന്നു ശകുനം മുടക്കുവാന്‍
വായുവേഗത്തില്‍ കാലത്തിന്‍‌റെ വീഥിയിലൂടെ
പായുമെന്‍ എന്‍‌റെ മുന്നില്‍ വന്നു ശകുനം മുടക്കുവാന്‍
എന്‍‌റെ കാല്‍‌ചവിട്ടേറ്റു മരിക്കാന്‍ കിടക്കുന്ന തെണ്ടിയാര് 
ഇവനൊരു മൃഗമോ മനുഷ്യനോ, എവറസ്റ്റാരോഹണക്കാരനോ
രാജ്യത്തിന്‍‌റെ അതിരാക്രമിക്കുന്ന ചീനനോ ചെകുത്താനോ
അല്ല ഒരു മുതുക്കനാം കുരങ്ങന്‍, 
അല്ലൊരു മുതുക്കനാം കുരങ്ങന്‍
വഴിമാറുകില്ലെങ്കില്‍ ചവിട്ടിഞാനരക്കും ശവത്തിനെ


കുരങ്ങന്‍ പരിഹാസചിരിയും പൊഴിച്ചുകൊണ്ടിരുന്നു
മേലെമ്പാടും ചൊറിഞ്ഞ് പേനും‌കുത്തി
രണ്ടുനാലടി മാറി പോവുക, 
എന്നെന്നോടാഗ്യം കൊണ്ടവനറിയിച്ചു
ഞാന്‍ കത്തിജ്ജ്വലിച്ചുപോയ്
വാക്കുകളസ്ത്രങ്ങളായേറ്റുമുട്ടുന്നു
കളിയാക്കുവാന്‍ കുരങ്ങന്മാര്‍ക്കെങ്ങനെ നാവുണ്ടായി


എന്‍‌റെ കയ്യിലെ ഗദകൊണ്ടു ഞാന്‍ 
ഒടുക്കമാ തെണ്ടിതന്‍ വാലിത്തിരി 
തോണ്ടിമാറ്റുവാന്‍ നോക്കി
എല്ലുമൂപ്പുണ്ടാവണം, വാലനങ്ങുന്നില്ല
എന്‍‌റെ ഉള്ളിലെ അഭിമാനം 
അല്പമൊന്നുലഞ്ഞുവോ
കളിയാക്കുന്നൂ കാട്ടില്‍ പച്ചിലകിളികളോ
കരളില്‍ കൊട്ടാരത്തിലിരിക്കും സൈരന്ധ്രിയോ
ശക്തികള്‍ സമസ്തവും സംഭരിച്ച്
ഒടുവിലാമര്‍ക്കട പുച്ഛാഗ്രത്തില്‍ 
ഗദ ഞാന്‍ കടത്തവേ
ശക്തികള്‍ സമസ്തവും സംഭരിച്ച്
ഒടുവിലാമര്‍ക്കട പുച്ഛാഗ്രത്തില്‍
ഗദ ഞാന്‍ കടത്തവേ
കുരങ്ങന്‍ ചിരിച്ചുകൊണ്ടെന്നോട് ചോദിക്കുന്നൂ
ഞെരിയുന്നത് വാലോ ഭീമന്‍‌റെ ഗദാഗ്രമോ
ശക്തമെന്‍ ഗദ ഞെരിഞ്ഞൊടിഞ്ഞൂ
കാട്ടില്‍ കണ്ട മര്‍ക്കടത്തിനു മുമ്പില്‍
തോറ്റു പിന്‍‌വാങ്ങീ ഭീമന്‍


കുരങ്ങന്‍ കൈകാല്‍ കുടഞ്ഞൊന്നെഴുന്നേറ്റു
കള്ളചിരിയും ചിരിച്ചെന്‍‌റെ തോളത്തു കൈയ്യിട്ടോതി


കാട്ടിലെ മരംചാടി കുരങ്ങല്ല ഞാന്‍ 
കാട്ടിലെ മരംചാടി കുരങ്ങല്ല ഞാന്‍ 
നിന്‍‌റെ ജ്യേഷ്ഠനാണ്
എന്നെ കണ്ടിട്ടറിഞ്ഞില്ലനുജന്‍ നീ
പൊയ്‌പോയ കാലത്തിന്‍‌റെ 
നിത്യശാദ്ധ്വലഭാവശില്പത്തിന്‍ പ്രതീകം ഞാന്‍
സംസ്വാരത്വരൂപം ഞാന്‍ 
ആദിയില്‍ അമീഭതൊട്ടായിരം യുഗങ്ങളില്‍
ആയിരം പരിണാമഭിന്ന രൂപികളായ്
ഈപ്രപഞ്ചത്തിന്‍ വ്യാസത്തോളം
എന്‍ ആത്മാവിന്‍‌റെ ശില്പശാലയെ 
വലുതാക്കിയ മനുഷ്യന്‍ ഞാന്‍ 
നിന്നിലെ വിചാരങ്ങള്‍, നിന്നിലെ വികാരങ്ങള്‍
നിന്നിലെ കിനാവുകള്‍ നിന്നിലെ സങ്കല്പങ്ങള്‍
ആത്മാവിന്‍ കൈകള്‍ കൊണ്ടൊന്നു ചികഞ്ഞാല്‍
അവയുടെ ആദ്യത്തെ വേരും വിത്തും 
കാണുമെന്‍ ഹൃദയത്തില്‍


എന്നിലെ അനശ്വര ശക്തിയും ചൈതന്യവും
നിന്‍ അന്തര്‍നാളങ്ങളില്‍ ഒഴുകിചേര്‍ന്നില്ലെങ്കില്‍
ഈ യുഗത്തിന് നിന്നേകൊണ്ടൊന്നുമാവില്ലല്ലോ
നീ ഒരുവെറും തൊണ്ടായ് വീണടിഞ്ഞേക്കും മണ്ണില്‍
ബ്രഹ്മാണ്ഢ ബഹിരന്തര്‍ചലങ്ങളില്‍ നിന്നും
കര്‍മ്മചൈതന്യം നേടാന്‍ അല്ലെങ്കിലാവില്ലല്ല്ലോ
ഉള്ളിലെ മോഹത്തിനെ ലഹരിപിടിപ്പിച്ച
കല്യാണസൌഗന്ധികം എന്നിലേ കണ്ടെത്തൂ നീ
ഉള്ളിലെ മോഹത്തിനെ ലഹരിപിടിപ്പിച്ച
കല്യാണസൌഗന്ധികം എന്നിലേ കണ്ടെത്തൂ നീ
എന്‍ അന്തഃപുരവാതില്‍ തുറക്കൂ
എന്‍ അന്തഃപുരവാതില്‍ തുറക്കൂ നീയാ-
നിത്യസുന്ദര സുരഭില മല്ലികയെടുത്തോളൂ!

അമ്മ മരിച്ചപ്പോൾ
ആശ്വാസമായി
ഇനിയെനിക്ക് അത്താഴപ്പഷ്ണി കിടക്കാം
ആരും സ്വൈര്യം കെടുത്തില്ല.

ഇനിയെനിക്ക് ഉണങ്ങിപ്പാറും വരെ തല തുവർത്തണ്ട
ആരും ഇഴ വിടർത്തി നോക്കില്ല.

ഇനിയെനിക്ക് കിണറിന്റെ ആള്‍മറയിലിരുന്ന്
ഉറക്കം തൂങ്ങിക്കൊണ്ട് പുസ്തകം വായിക്കാം
പാഞ്ഞെത്തുന്ന ഒരു നിലവിളി
എന്നെ ഞെട്ടിച്ചുണർത്തില്ല.

ഇനിയെനിക്ക് സന്ധ്യാസമയത്ത് പുറത്തിറങ്ങാൻ ടോർച്ചെടുക്കണ്ട .
വിഷം തീണ്ടി
രോമത്തുളയിലൂടെ ഊർന്ന്
ചോരവാർന്നു ചത്ത
അയൽക്കാരനെയോർത്ത്
ഉറക്കത്തിൽ എണീറ്റിരുന്ന മനസ്സ്
ഇന്നലെ ഇല്ലാതായി.

ഇനിയെനിക്ക് എത്തിയേടത്തുറങ്ങാം
ഞാൻ എത്തിയാൽ മാത്രം
കെടുന്ന വിളക്കുള്ള വീട്
ഇന്നലെ കെട്ടു.

തന്റെ കുറ്റമാണ് ഞാൻ അനുഭവിക്കുന്നതത്രയും എന്ന
ഗർഭകാലത്തോന്നലിൽ നിന്ന്
അമ്മ ഇന്നലെ മുക്തയായി.
ഒടുവില്‍ അമ്മയെന്നെ പെറ്റുതീർന്നു.

ഭൂമിയിൽ ശരീരവേദന കൊണ്ടല്ലാതെ
ദുഃഖം കൊണ്ട് ഇനിയാരും കരയുകയില്ല.

എനിക്കായി മാത്രം ഒഴുകും നിലാവും
നമുക്കായി മാത്രം വീശുന്ന കാറ്റും
എന്നുള്ളിലെന്നും മൂളുന്ന പാട്ടും
നിനക്കായി മാത്രം കേഴുന്ന ഞാനും

കവിളുകൾ രണ്ടും ചുവക്കുന്ന നേരം
മിഴികളിൽ നാണം ഒളിക്കുന്നു വീണ്ടും
കീഴ്ചുണ്ടു മാത്രം തുടിക്കുന്ന നേരം
സിരകളിലേതോ യമുനാപ്രവാഹം

അറിയുകില്ലല്ലോ  ഇതിലേതു സ്വപ്നം
മറക്കുകില്ലല്ലോ മുല്ലപ്പൂഗന്ധം
നീ വരുമെന്നോ ഞാൻ നിനക്കെന്നോ
ഇതുവരെ കാലം വിധിച്ചതില്ലെന്നോ

നമുക്കായി മാത്രം പുലരിയുണ്ടെന്നോ
എനിക്കായി മാത്രം നിൻ ചിരിയെന്നോ
അറിയാത്ത ദൂരം അലിയുകയെന്നോ
ഞാൻ നിന്റെ സീമന്തകുങ്കുമമെന്നോ…

സൂര്യൻറെ ചുവന്ന തേരു വരുന്നു..
ഉഷമലരികൾ കൺതുറന്നു..
കിളിയുടെ ചുണ്ടിലെ ഓടക്കുഴലിൽ നിന്നും
പുതിയൊരു രാഗത്തിൽ പല്ലവി ഒഴുകി..

ഈ അമാവാസി എന്നു മാഞ്ഞിടും
ഈ അഴലിൻ ഇരുൾ പോയകലും
ആവണികളണയുമ്പോൾ
പൂവണികൾ ചിരിക്കുമ്പോൾ
ഊഞ്ഞാൽപ്പാട്ടുകൾ ഇനിയും ഉയരുമോ
പറയുമോ..നിലാവേ..പറയുമോ..

കാലം ഒഴുകിപ്പോകുകയാണ്
കുടമുല്ലപ്പൂവിൻറഗന്ധം പോലെ..

എവിടെ ഒരു ചുമടുതാങ്ങി?
ഈ നീളും വഴിയാത്രയിൽ..
എവിടെ ഒരു വഴിയമ്പലം?
ഈ വിജനവിപിനത്തിൽ..
പറയൂ..പറയൂ..നീ വഴിവിളക്കേ..
പാതയോരത്തെ കാവൽക്കാരാ..!
രാത്രിമഴ,ചുമ്മാതെ
കേണും ചിരിച്ചും
വിതുമ്പിയും നിര്‍ത്താതെ
പിറുപിറുത്തും നീണ്ട
മുടിയിട്ടുലച്ചും
കുനിഞ്ഞിരിക്കുന്നോരു
യുവതിയാം ഭ്രാന്തിയെപ്പോലെ.

രാത്രിമഴ,മന്ദമീ-
യാശുപത്രിക്കുള്ളി-
ലൊരുനീണ്ട തേങ്ങലാ-
യൊഴുകിവന്നെത്തിയീ-
ക്കിളിവാതില്‍വിടവിലൂ-
ടേറേത്തണുത്തകൈ-
വിരല്‍ നീട്ടിയെന്നെ –
തൊടുന്നൊരീ ശ്യാമയാം
ഇരവിന്‍റെ ഖിന്നയാം പുത്രി.

രാത്രിമഴ,നോവിന്‍
ഞരക്കങ്ങള്‍ ഞെട്ടലുകള്‍,
തീക്ഷ്ണസ്വരങ്ങള്‍
പൊടുന്നനെയൊരമ്മതന്‍
ആര്‍ത്തനാദം!………ഞാന്‍
നടുങ്ങിയെന്‍ ചെവിപൊത്തി-
യെന്‍ രോഗശയ്യയി-
ലുരുണ്ടു തേങ്ങുമ്പൊഴീ-
യന്ധകാരത്തിലൂ-
ടാശ്വാസ വാക്കുമാ-
യെത്തുന്ന പ്രിയജനം പോലെ.

ആരോ പറഞ്ഞു
മുറിച്ചു മാറ്റാം കേടു-
ബാധിച്ചോരവയവം;
പക്ഷെ,കൊടും കേടു
ബാധിച്ച പാവം മനസ്സോ?

രാത്രിമഴ,പണ്ടെന്‍റെ
സൗഭാഗ്യരാത്രികളി-
ലെന്നെച്ചിരിപ്പിച്ച
കുളിര്‍കോരിയണിയിച്ച,
വെണ്ണിലാവേക്കാള്‍
പ്രിയംതന്നുറക്കിയോ-
രന്നത്തെയെന്‍ പ്രേമസാക്ഷി.

രാത്രിമഴ,-ഇന്നെന്‍റെ
രോഗോഷ്ണശയ്യയില്‍,
വിനിദ്രയാമങ്ങളി-
ലിരുട്ടില്‍ തനിച്ചു കര-
യാനും മറന്നു ഞാ-
നുഴലവേ,ശിലപോലെ-
യുറയവേ ദുഃഖസാക്ഷി.

രാത്രിമഴയോടു ഞാന്‍
പറയട്ടെ,നിന്‍റെ
ശോകാര്‍ദ്രമാം സംഗീത-
മറിയുന്നു ഞാന്‍;നിന്‍റെ-
യലിവും അമര്‍ത്തുന്ന
രോഷവും,ഇരുട്ടത്തു
വരവും,തനിച്ചുള്ള
തേങ്ങിക്കരച്ചിലും
പുലരിയെത്തുമ്പോള്‍
മുഖം തുടച്ചുള്ള നിന്‍
ചിരിയും തിടുക്കവും
നാട്യവും ഞാനറിയും;
അറിയുന്നതെന്തുകൊ-
ണ്ടെന്നോ?സഖീ,ഞാനു-
മിതുപോലെ, രാത്രിമഴപോലെ.

പതിതമാരുടെ പതിവുകാരനാം
ഇരുളും ഒരുതുടം താര ബീജവും
കരുതിയെത്തുന്ന കൃഷ്ണപക്ഷത്തിലെ
വ്രണിത ദേഹരാം നിഴലുകള്‍ നമ്മള്‍
പതിതമാരുടെ പതിവുകാരനാം
ഇരുളും ഒരുതുടം താര ബീജവും
കരുതിയെത്തുന്ന കൃഷ്ണപക്ഷത്തിലെ
വ്രണിത ദേഹരാം നിഴലുകള്‍ നമ്മള്‍

വേലിതിന്നുന്ന വിളവിന്‍ മാംസള
തനിമവാര്‍ന്നുപോം ദൈന്യമായ് നാം
വേലിതിന്നുന്ന വിളവിന്‍ മാംസള
തനിമവാര്‍ന്നുപോം ദൈന്യമായ് നാം
നാളെ വെട്ടുന്നറിവിന്‍ ഞെട്ടലും
കാതലിന്റെ കഥനഭാരവും
പാഠക രീതിനങ്ങള്‍ പാകുമീ
ശീതളതയിലലിഞ്ഞു ചേരുമ്പോള്‍
മരം അറിവിന്റെ ഉറവയാകുന്നു
മരണമാകുന്നു..
വേലിതിന്നുന്ന വിളവിന്‍ മാംസള
തനിമവാര്‍ന്നുപോം ദൈന്യമായ് നാം
നാളെ വെട്ടുന്നറിവിന്‍ ഞെട്ടലും
കാതലിന്റെ കഥനഭാരവും
പാഠക രീതിനങ്ങള്‍ പാകുമീ
ശീതളതയിലലിഞ്ഞു ചേരുമ്പോള്‍
മരം അറിവിന്റെ ഉറവയാകുന്നു
മരണമാകുന്നു..

ജീവിതം വെറും മൂന്നക്ഷരം
മഹാ മഠയത്തരം
ജീവിതം വെറും മൂന്നക്ഷരം
മഹാ മഠയത്തരം
മരണം മധുരമന്ത്രാക്ഷരം
മൌനം പോലെ മഹത്തരം
ദളിത ഹൃദയനിണ മൂറ്റുന്ന ജീവിത
ദുരിതമൊക്കെമൊടുക്കുന്നൊരഷൌധം
ദളിത ഹൃദയനിണ മൂറ്റുന്ന ജീവിത
ദുരിതമൊക്കെമൊടുക്കുന്നൊരഷൌധം
ജീവിതം വെറും മൂന്നക്ഷരം
മഹാ മഠയത്തരം

മരനിഴലിന്റെ മുറിവിലിറ്റുന്ന മഞ്ഞുതുള്ളിയോ
നയന തീര്‍ത്ഥമോ
മരനിഴലിന്റെ മുറിവിലിറ്റുന്ന മഞ്ഞുതുള്ളിയോ
നയന തീര്‍ത്ഥമോ
ഹരിത ജീവിതവ്യഥകള്‍
ആഴത്തിലലിഞ്ഞുചേരുന്ന സുഖനിശ്വാസമോ
ഹരിത ജീവിതവ്യഥകള്‍
ആഴത്തിലലിഞ്ഞുചേരുന്ന സുഖനിശ്വാസമോ
തുടലുപൊട്ടിച്ചു വരുന്ന ഭ്രാന്തമാം അലര്‍ച്ച
കാര്‍മുകിലരിച്ചിറങ്ങുന്നു
വിരലൊടിച്ചു ചമതയാ‍ക്കി
മോഹമൂലങ്ങള്‍ ചുട്ടടെക്കുന്നു
കരളെടുത്തൊരു കവിതയാക്കുവാന്‍
കിളി വരുന്നിതാ
കരളെടുത്തൊരു കവിതയാക്കുവാന്‍
കിളി വരുന്നിതാ..

കാറ്റുപാറ്റികൊഴിച്ചെടുത്തൊരു
കാട്ടുപൂവിന്റെ സുഗന്ധലേപങ്ങള്‍
കാറ്റുപാറ്റികൊഴിച്ചെടുത്തൊരു
കാട്ടുപൂവിന്റെ സുഗന്ധലേപങ്ങള്‍
സ്വര്‍ണ്ണ രോമങ്ങള്‍ എഴുന്നരാവിന്റെ
മര്‍മ്മഭാഗത്ത് പാത്തു നില്‍ക്കുന്നു
സ്വര്‍ണ്ണ രോമങ്ങള്‍ എഴുന്നരാവിന്റെ
മര്‍മ്മഭാഗത്ത് പാത്തു നില്‍ക്കുന്നു
തോലുരിഞ്ഞിട്ട വിരിയില്‍ നമ്മളും നിഴലും
ശവരതിയുടെ തരി പെറുക്കുന്നു
തോലുരിഞ്ഞിട്ട വിരിയില്‍ നമ്മളും നിഴലും
ശവരതിയുടെ തരി പെറുക്കുന്നു
അരുത് വേഴ്ചകളിനിയും
നാളെ കടപുഴകേണ്ട തരു നിഴലുനാം
നാളെ കടപുഴകേണ്ട തരു നിഴലുനാം

നിത്യരോഗിയായ് തീര്‍ന്ന പകലിന്റെ
ശ്വാസനാളമെരിഞ്ഞു തീരുമ്പോള്‍
നിത്യരോഗിയായ് തീര്‍ന്ന പകലിന്റെ
ശ്വാസനാളമെരിഞ്ഞു തീരുമ്പോള്‍
ഒരുമുഴം കയറെടുത്തുകൊണ്ടിതാ
വ്യഥിത കൌമാരം
ഒരുമുഴം കയറെടുത്തുകൊണ്ടിതാ
വ്യഥിത കൌമാരം
മരനിഴലിനെ കൊലമരത്തിന്റെ
നിഴലായ് മാറ്റുന്നു..
ഒരുമുഴം കയറെടുത്തുകൊണ്ടിതാ
വ്യഥിത കൌമാരം
മരനിഴലിനെ കൊലമരത്തിന്റെ
നിഴലായ് മാറ്റുന്നു..
ഉയിരുവേര്‍പ്പെട്ടൊരുടലുമായ്
കാലമകന്നുപോകുന്നു
ഉയിരുവേര്‍പ്പെട്ടൊരുടലുമായ്
കാലമകന്നുപോകുന്നു
ചിത്ത രോഗത്തിന്‍ സൌരയൂഥത്തില്‍
നിഴലിനോട് പടകളിച്ചു നാം
ഭ്രമണ വീഥിയില്‍ കുഴഞ്ഞു വീഴുമ്പോള്‍
ചിത്ത രോഗത്തിന്‍ സൌരയൂഥത്തില്‍
നിഴലിനോട് പടകളിച്ചു നാം
ഭ്രമണ വീഥിയില്‍ കുഴഞ്ഞു വീഴുമ്പോള്‍
വൈദ്യുതാഘാതമടിച്ചുകേറുന്ന തലവരകളില്‍
വഴിവിളക്കുകള്‍ മരിച്ചു നില്‍ക്കുന്നു
വൈദ്യുതാഘാതമടിച്ചുകേറുന്ന തലവരകളില്‍
വഴിവിളക്കുകള്‍ മരിച്ചു നില്‍ക്കുന്നു

പതിതമാരുടെ പതിവുകാരനാം
ഇരുളും ഒരുതുടം താര ബീജവും
കരുതിയെത്തുന്ന കൃഷ്ണപക്ഷത്തിലെ
വ്രണിത ദേഹരാം നിഴലുകള്‍ നമ്മള്‍
വ്രണിത ദേഹരാം നിഴലുകള്‍ നമ്മള്‍.

പാടാതിരിക്കുവാന്‍ ആവില്ലെനിക്കെന്റെ
നിനവില്‍ നിലാവ് പെയ്യുമ്പോള്‍
രാപ്പാടിയല്ലേ.. രാഗാര്‍ദ്രനല്ലേ..
നിശാഗന്ധി പൂക്കുന്ന യാമമല്ലേ…
പാടാതിരിക്കുവാന്‍ ആവില്ലെനിക്കെന്റെ
നിനവില്‍ നിലാവ് പെയ്യുമ്പോള്‍…

കോടമഞ്ഞിന്‍ കോടി ചുറ്റുന്ന താഴ്വാരം
മാടി വിളിക്കുന്നു ദൂരെ..
ഉള്ളില്‍ നിഗൂടമായ്‌ ഓമനിക്കും കൊച്ചു
കല്ലോലിനീരവമോടെ..
യാമിനിതന്‍ അരഞ്ഞാണം കുലുങ്ങുന്നു
ആകാശമാറു കുതിച്ചു നില്‍ക്കുമ്പോള്‍
മാറാടി ഒറ്റയിഴയായ് പോയ പൊന്‍നാഗ
രശ്മികള്‍ നീല പടം പൊഴിക്കുമ്പോള്‍
പാടാതിരിക്കുവാന്‍ ആവില്ലെനിക്കെന്റെ
പിടയെ പിരിഞ്ഞിരിക്കുമ്പോള്‍…
രാപ്പാടിയല്ലേ.. രാഗാര്‍ദ്രനല്ലേ..
നിശാഗന്ധി പൂക്കുന്ന യാമമല്ലേ…
പാടാതിരിക്കുവാന്‍ ആവില്ലെനിക്കെന്റെ
നിനവില്‍ നിലാവ് പെയ്യുമ്പോള്‍…

പൂപ്പാടമൊക്കെ താഴുകിയെത്തും കാറ്റില്‍
ഓമല്‍ കുയില്നാദമുണ്ടോ..
ആരുമേ ചൂടാതടര്ന്നതാം പൂവിന്റെ
നിശ്വാസ ചൂടേറ്റു കൊണ്ടേ..
രാവേറെയായിട്ടും ഇമയാടക്കാതെ ഞാന്‍
ഇതുവരെ കാണാത്തോരിണ കേള്‍ക്കുവാനെന്റെ
ഉയിര്‍ ഞെക്കി വീഴ്ത്തുന്ന കണ്ണീര്‍ പിനുങ്ങവേ
പാടാതിരിക്കുവാന്‍ ആവില്ലെനിക്കെന്റെ
ജീവന്റെ ജീവനെ കാണാതിരിക്കവേ..

മറവില്‍ അന്ന്യോന്ന്യം പുണര്ന്നുറങ്ങി
പാതിരാവില്‍ രമിച്ചു വിരമിച്ചും..
നിഴലുകള്‍ നീങ്ങുന്ന നീള്‍ വഴിയില്‍ നോക്കിയാ
താരങ്ങള്‍ കണ്ണിറുക്കുന്നു..
വെണ്ണീര് മൂടിയ കനലുപോല്‍ കരളിന്റെ
കനവുകള്‍ കത്താതെ കത്തിയെരിയുമ്പോള്‍..
കാണാതെ പോയൊരെന്‍ കനി തേടി പ്രാണനെന്‍
പന്ജരം മീട്ടുവോളം..
പാടാതിരിക്കുവാന്‍ ആവില്ലെനിക്കെന്റെ
ധമനിയില്‍ തീച്ചുണ്ട് കൊണ്ടുകയറുമ്പോള്‍..

പാടാതിരിക്കുവാന്‍ ആവില്ലെനിക്കെന്റെ
നിനവില്‍ നിലാവ് പെയ്യുമ്പോള്‍
രാപ്പാടിയല്ലേ.. രാഗാര്‍ദ്രനല്ലേ..
നിശാഗന്ധി പൂക്കുന്ന യാമമല്ലേ…
പാടാതിരിക്കുവാന്‍ ആവില്ലെനിക്കെന്റെ
നിനവില്‍ നിലാവ് പെയ്യുമ്പോള്‍…

ഓരോ മഴ പെയ്തു തോരുമ്പോഴും
എന്റെ ഓര്‍മയില്‍ വേദനയാകുമാ
ഗദ്ഗദം..
ഒരു മഴ പെയ്തെങ്കില്‍.. ഒരു മഴ പെയ്തെങ്കില്‍..
ശില പോല്‍ തറഞ്ഞു കിടന്നൊരെന്‍ ജീവിതം
യുഗ പൌരുഷത്തിന്റെ ചരണ സംസ്പര്‍ശത്താല്‍
തരളിതമാക്കിയ പ്രണയമേ..
നീയെനിക്കൊരു മുദ്രപോലുമേകാതെ
നഖം കൊണ്ടൊരു പോറല്‍,
ഒരു വെറും ദന്ത ക്ഷതം അല്ലെങ്കില്‍
ഓമനിക്കാനൊരു മുറിവെങ്കിലും
പകര്‍ന്നേകാതെ മറയുന്നുവോ
എന്ന് പറഞ്ഞു തകര്ന്നു കിടപ്പവള്‍
പുണ്യ പുസ്തകത്തിലെ ശാപ
ശിലയാം അഹല്യയല്ലാ
എന്‍ കെടു സന്ജാരത്തിരുവില
തളിരുവിരിച്ച ശിലാതല്‍പ്പമാനവള്‍
ഉരുകിയൂറും ശിലാ സത്തായ്‌
ഒരുജ്വല തൃഷ്ണയായിപ്പോള്‍ വിതുമ്പുന്നു
വേഴാമ്പലായ് അവള്‍
ഒരു മഴ പെയ്തെങ്കില്‍.. ഒരു മഴ പെയ്തെങ്കില്‍..
പണ്ടു ഒരു വേനലില്‍ നീയാം സമുദ്രത്തില്‍
എത്തുമ്പോള്‍…
എന്റെ മിഴിയിലെ ഇരുണ്ട വരള്ച്ചയിലെക്ക്
നിന്റെ കണ്‍നീല ജലജ്വാല പടരുമ്പോള്‍
ചുണ്ട് കൊണ്ടെന്നെ അളന്നും
നിശ്വാസ ഗന്ധക പച്ച ഇറുത്തും
സര്‍പ്പ സന്ജാരമായ് എന്മെയ് പിണഞ്ഞു കിടന്നും
എന്‍ കാതിലൊരു മുഗ്ദ ഗദ്ഗതമായ് നീ മന്ത്രിച്ചു
ഒരു മഴ പെയ്തെങ്കില്‍.. ഒരു മഴ പെയ്തെങ്കില്‍..
നിന്നിലെക്കെത്തുവാന്‍ ഉള്ളോരീ പാതയില്‍
തുള്ളും വെയിലിനെ പിന്നിലാക്കാന്‍
എത്ര നേരം, എന്ത് ദൂരം കടന്നു ഞാന്‍ എത്തുമ്പോള്‍
നിന്റെ കൂടാരം നിറഞ്ഞു പറക്കുന്ന മഞ്ഞില്‍
നിന്‍ രൂപം നിലാവെനിക്കോമലെ
എന്ന് പറഞ്ഞു ഞാന്‍ ഊര്‍ജ പ്രവാഹമായ് ലാവയായ്‌
പൊട്ടി ഒഴുകി തണുത്തു നിന്നില്‍ ചേര്ന്നു
കട്ട പിടിച്ചു കിടക്കുമ്പോള്‍
നിന്റെ നിതാന്തമായ മോഹം എന്നോട് നിന്‍
മൌനം മുറിഞ്ഞു വീഴുംപോല്‍ മൊഴിഞ്ഞു
ഒരു മഴ പെയ്തെങ്കില്‍.. ഒരു മഴ പെയ്തെങ്കില്‍..
ഓര്‍മയിലേക്ക് ചുരുങ്ങി ഞാന്‍ നഗ്നനായ്‌
ചുടയിലെയ്ക്ക് ചരിക്കുന്ന ജീവന്റെ ചക്രം ഒടിഞ്ഞു
കിതയ്ക്കും ശകടമായ്‌ ഇന്ധനം വാര്‍ന്നു കിടക്കുമ്പോള്‍
തന്‍ അംഗുലം കൊണ്ടു എന്‍ നിര്‍ലജ്ജ പൌരുഷം
തഴുകി തളര്ന്നവള്‍ ഉപ്പളം പോലെന്റെ
അരികില്‍ കിടന്നു ദാഹിക്കുന്നു വേനലായ്‌
ഒരു മഴ പെയ്തെങ്കില്‍… ഒരു മഴ പെയ്തെങ്കില്‍..
ഒരു മഴ പെയ്തെങ്കില്‍… ഒരു മഴ പെയ്തെങ്കില്‍…

ഏതോ പുസ്തകത്തിന്റെ താളിൽ
ഞാൻ നേർത്ത നിദ്രാനുഭൂതിനുണഞ്ഞുണരും വരെ
കാത്തിരിക്കും വിളക്കേ പൊലിയുക!
പകരുവാനെന്റെ ഗ്രന്ഥിയിൽ സ്നേഹകണം ബാക്കിയില്ല..!
കത്തിപ്പടരും വെളിച്ചത്തിലെൻ കണ്ണ്
നക്കിതുടയ്ക്കുന്ന നാവു വരണ്ടിതാ
ഇരുളിലേയ്ക്കു തുറക്കുമീ വാതിലെൻ കരളിലേയ്ക്കോ?
അതോ പൊരുളറിയാതെ അലയുന്ന
പാന്ഥന്റെ പാന്ഥേയമാകും വ്യഥയിലേയ്ക്കോ?
ഇനിയെത്രനാൾ എണ്ണുവാൻ വിരലില്ല..
മനമില്ല മനസ്സാക്ഷിസൂക്ഷിപ്പുകാരനില്ല..
കണ്ണീലെ കരി തൊട്ട് കരളിന്റെ ഭിത്തിയിൽ
അന്നു നീ എഴുതിയ വർണ്ണാക്ഷരങ്ങളിൽ
വരളുന്ന തൊടിയിലെ തൊണ്ടനീർ വറ്റിയ
വെറ്റമഷിതണ്ട് കൊണ്ട് ഞാൻ തഴുകുമ്പോൾ
പഴയകിനാവിന്റെ മുറിയിലേയ്ക്കാരോ
താക്കോൽ പഴുതിലൂടെ എത്തിനോക്കുന്നുവോ..?

തരുമോ നീ കാവടിക്കാരാ
നിന്റെ കാവടിയിൽ നിന്നൊരു ചില്ല
ഒരു മയിൽ പീലിക്കിടാവ്
കുഞ്ഞാശതൻ നേരിയ തുമ്പ്
ചോദിച്ച് നിന്നെന്റെ ബാല്ല്യം
അന്ന്  കിട്ടാതെ തേങ്ങിക്കരഞ്ഞു
കേണുമയങ്ങുമെൻ കൺപീലിയിൽ
എന്റെ നല്ലമ്മ മുത്തം ചുരന്നു
മുത്തും പവിഴവും കണ്ടു സ്വപ്ന-
ത്തിൻ അത്താഴ സൽക്കാരം കൊണ്ടു
മയിൽ നിന്നാടുന്നത് കണ്ടു
കുയിലിന്റെ പഞ്ചമം കേട്ടു

ഒരു പകുതിയില്‍ തൂവെളിച്ചം..
മറുപകുതിയില്‍ തീര്‍ത്ഥവര്‍ഷം..
നീ വരണമാല്യം തന്നതെന്നാത്മ ഹര്‍ഷം..
അറുതി വന്നിതെന്‍ സങ്കട സഹസ്രം..

പാര്‍വതി.. നീ പിറന്നതെന്‍ പ്രാണനില്‍
പ്രണയ സങ്കീര്‍ത്തനം പാടിയാടുവാന്‍..

പൂങ്കിനാവിന്റെ പൂ നുള്ളി നുള്ളി നീ..
താര നിശയിലൂടൂറും നിലാവിന്റെ
നീല നൂലില്‍ കൊരുത്തും..
എന്‍റെ നേര്‍ പകുതി പകുത്തും..
ഇടാന്‍ നെഞ്ചിലെ കടും തുടിയില്‍
താള പ്രപഞ്ചം പടച്ചും..
എന്‍റെ താപസ വേനലില്‍ ഹിമ ബിന്ദു
വര്‍ഷിച്ചു.. ഉഷാരാര്‍ദ്ര നന്ദിനി..

ഒരു മുലയില്‍ മധുര സംഗീതം…
ഇണ മുലയില്‍ അമൃതം ചുരത്തുന്ന കാവ്യം..
നീ ചിരി തൂകി നില്‍ക്കുന്ന ഹൃദയം പവിത്രം..
അവനറിവ് സൃഷ്ടി സ്ഥിതി ലയ ചരിത്രം..

പാര്‍വതി.. നീ നിറഞ്ഞെന്റെ പാനയില്‍..
സോമയായ്‌.. സുരരാഗ സമൃദ്ധിയായ്..
രാജാസാരതി ക്രീഡാനുഭൂതി തന്‍
രത്ന സിംഹാസനത്തിലെ രാജ്ഞിയായ്..
മൂല പ്രകൃതിയായ്‌.. എന്‍ ലിംഗ സ്പന്ദങ്ങള്‍
മൂലോകമാക്കുന്ന ദിവ്യ പ്രതിഭയായ്‌..
ഈ നാടകത്തിലെ നായികാ താരമായ്‌..
എന്‍ കാമനയിലെ സൌന്ദര്യ ലഹരിയായ്‌..
വന്നണഞ്ഞു നീ ഹിമശൈല നന്ദിനി..

ഓര്‍മ്മകളുറഞ്ഞു തുള്ളുന്നു..
ഒരു യാഗശാലയെരിയുന്നു..
അത്മാവിലഗ്നി വര്‍ഷിച്ചു പണ്ട്
നീ ദക്ഷന്റെ മകളായിരുന്നു..

പാര്‍വതീ…നീ മറഞ്ഞതെന്‍ ജീവനെ..
അഗ്നി അഞ്ചിലും ഇട്ടു പൊള്ളിക്കുവാന്‍..
പൊന്‍ തിടംബായ്‌ എഴുന്നള്ളി വന്നു നീ..
പോര്‍വിളിയ്ക്കുന്നോരാസുര ദുര്‍ഗ്ഗങ്ങള്‍
തച്ചുടയ്ക്കും ചിലംബൊലി നാദമായ്‌..
ആ മന്ത്രണത്തിലലിയുന്ന ഹൃദയമായ്‌..
ആരുമില്ലാത്തവര്‍ക്കമ്മയായ് ഉമ്മയായ്‌..
എന്‍റെ ജീവിതം പങ്കിടാന്‍ വന്നിടും
പൂങ്കനിവിന്റെ പാല്‍ക്കിണ്ണമാണ് നീ..

നീലജാലകത്തിന്റെ കമ്പളം നീക്കി..
വെണ്‍മുകിലിന്റെ കൂനകള്‍ പോക്കി..
എത്തി നോക്കുന്നു നീ ഉഷ സന്ധ്യയായ്..
സത്വചിത്താനന്ദ സര്‍വാദി സാരമായ്‌..

പാര്‍വതീ നീ പുകഞ്ഞെന്റെ മേനിയില്‍
അഷ്ടഗന്ധ സുഗന്ധം പരത്തുന്നു..
പത്തു ദിക്കും നിറഞ്ഞു കുമിഞ്ഞിടും
പദ്മനാഭപുരം കത്തുമാ വിഷം
ലോക രക്ഷാര്‍ത്ഥം ആഹരിചീടവേ..
എന്‍ കഴുത്തില്‍ പിടിച്ചു മുറുക്കി നീ..
നീലവാനൊളിയെകുന്നു ജീവന്റെ തീ
തിരിച്ചെകി യൌവനം നല്‍കുന്നു..

പാര്‍വതീ.. നീ കിനിഞ്ഞെന്‍ കുടന്നയില്‍..
ഗംഗയായ്.. ഭൂത ശീതള സ്പര്‍ശമായ്‌..
കാമനെ ചുട്ട കണ്ണ് നിന്‍ കണ്ണേറി
കൊണ്ട് മഞ്ഞിന്റെ താഴ്വരയാകുന്നു..
താമര തണ്ട് കണ്ടു ഞാന്‍ എന്നിലെ
ഹംസ മാര്‍ഗം തുറന്നു നീ തന്നുവോ..
കേസരത്തില്‍ ചവുട്ടി ചവുട്ടി ഞാന്‍
നിന്‍ വരാടകം ചുറ്റി നടക്കട്ടെ..
നിന്റെ ചിന്താമണി ഗ്രഹ വാതിലില്‍ എന്‍റെ
കാതല്‍ അലിഞ്ഞു ചേരുന്നിതാ..

നിന്‍റെ ദേഹം പ്രദക്ഷിണം ചെയ്തു ഞാന്‍
നിന്‍റെ മദ്ധ്യത്തമരട്ടെ..
താന്ത്രിക ചിത്രമായ്‌ അഞ്ചു വര്‍ണ്ണം ചുരത്തട്ടെ..
പിന്നെ നിന്‍റെ മന്ത്രമായ് മൌനം ഭുജിക്കട്ടെ..

പാര്‍വതീ.. ഞാന്‍ മറഞ്ഞു നിന്‍ മാദകത്താലിയില്‍..
നാദബിന്ദുവായ്‌ ആദി പരാഗമായ്..
പങ്കു ചേരുന്നു ഞാന്‍ നിന്‍ പകുതിയായ്..
ലോകമന്ഗുരുപ്പിക്കാനടക്കുവാന്‍..
ആദ്യ രാഗം തുളുമ്പി തുളുംബിയെന്‍..
ജീവ താളത്തിനുന്മാദമെകുന്നു..
നാഗമായ് ഞാന്‍ ഇഴഞ്ഞു കേറുന്നു നിന്‍
താരുടലില്‍ ഉഷാരര്‍ദ്ര നന്ദിനി..

ഒരു പകുതിയില്‍ തൂവെളിച്ചം..
മറുപകുതിയില്‍ തീര്‍ത്ഥവര്‍ഷം..
നീ വരണമാല്യം തന്നതെന്നാത്മ ഹര്‍ഷം..
അറുതി വന്നിതെന്‍ സങ്കട സഹസ്രം..

തിരികെ ഞാന്‍ വരുമെന്ന വാര്‍ത്ത കേള്‍ക്കാനായി ഗ്രാമം കൊതിക്കാറുണ്ടെന്നും
എന്റെ ഗ്രാമം കൊതിക്കാറുണ്ടെന്നും
തിരികെ മടങ്ങുവാന്‍ തീരത്തടുക്കുവാന്‍ ഞാനും കൊതിക്കാറുണ്ടെന്നും
വെറുതെ ഞാനും കൊതിക്കാറുണ്ടെന്നും

വിടുവായന്‍ തവളകള്‍ പതിവായി കരയുന്ന നടവരമ്പോര്‍മ്മയില്‍ കണ്ടു
എന്റെ ബാല്യം ഞാനറിയാതെ പോന്നു
വെയിലേറ്റു വാടുന്ന ചെറുമികള്‍ തേടുന്ന തണലും തണുപ്പും ഞാന്‍ കണ്ടു
എന്റെ ഗ്രാമം ഒരാല്‍ തണലിന്നും

പ്രേയസിയാക്കുവാന്‍ പ്രണയിച്ച പെണ്ണീന്റെ പൂമുഖം ഹൃദയത്തില്‍ കണ്ടു
ഒരു കൂരമ്പ് ഹൃദയത്തില്‍ കൊണ്ടു
വിരഹത്തിന്‍ വേപകു ഇറ്റിച്ച കണ്ണീര് കുതിരുന്ന കൂടാരം കണ്ടു
രാധ തേടുന്ന കണ്ണന്‍ ഞാനിന്നും

കിളിമര ചില്ലയില്‍ കുയിലിന്റെ നാദത്തില്‍ മുരളികയായെന്റെ ജന്മം
മനമുരുകി പാടുന്ന മുഗ്ദമാം സംഗീതശ്രുതിയായിട്ടൊഴുകും ഞാനെന്നും
ഇടകണ്ണു കടയുമ്പോള്‍ ഇരുളിഴ പാകുമ്പോള്‍ പൊരുളിനെ തേടാറുണ്ടെന്നും
അമ്മ പൊരുളാണെന്നറിയാറുണ്ടെന്നും

ഒടുവില്‍ ഞാനെത്തുമ്പോള്‍ പൊലിയുന്ന ദീപമായ് എന്നെ ഞാന്‍ നിന്നില്‍ കാണുന്നു
ഇനിയെന്നും ജീവിയ്ക്കുമീ മോഹം
നഗ്നമാം മോതിര വിരലുകാണുമ്പോഴെന്‍ ഓര്‍മ്മകളെത്താറുണ്ടിന്നും
സപ്ത സ്മൃതികളണെല്ലാമതെന്നും

തുഴപോയ തോണിയില്‍ തകരുന്ന നെഞ്ചിലെ തുടികൊട്ടും പാട്ടായി ഞാനും
ഗ്രാമം കരയും ഞാന്‍ തിരയുമാകുന്നു
തിരികെ ഞാന്‍ വരുമെന്ന വാര്‍ത്ത കേള്‍ക്കാനായി ഗ്രാമം കൊതിക്കാറുണ്ടെന്നും
എന്റെ ഗ്രാമം കൊതിയ്ക്കാറുണ്ടിന്നും
എന്റെ ഗ്രാമം കൊതിയ്ക്കാറുണ്ടിന്നും
എന്റെ ഗ്രാമം കൊതിയ്ക്കാറുണ്ടിന്നും

ചോര വീണ മണ്ണിൽനിന്നുയർന്നു വന്ന പൂമരം
ചേതനയിൽ നൂറു നൂറു പൂക്കളായ് പൊലിക്കവെ
നോക്കുവിൻ സഖാക്കളെ നമ്മൾ വന്ന വീഥിയിൽ
ആയിരങ്ങൾ ചോര കൊണ്ടെഴുതി വച്ച വാക്കുകൾ
ലാൽ സലാം ഉം…ഉം..ലാൽ സലാം

മൂർച്ചയുള്ളൊരായുധങ്ങളല്ല പോരിനാശ്രയം
ചേർച്ചയുള്ള മാനസങൾ തന്നെയാണതോർക്കണം
ഓർമകൾ മരിച്ചിടാതെ കാക്കണം കരുത്തിനായ്
കാരിരുമ്പിലെ തുരുമ്പ് മായ്ക്കണം ജയത്തിനായ്

നട്ടു കണ്ണു നട്ടു നാം വളർത്തിയ വിളകളെ
കൊന്നു കൊയ്തു കൊണ്ടു പോയ ജന്മികൾ ചരിത്രമായ്
സ്വന്ത ജീവിതം ബലി കൊടുത്തു കോടി മാനുഷർ
പോരടിച്ചു കൊടി പിടിച്ചു നേടിയതീ മോചനം

സ്മാരകം തുറന്നു വരും വീറു കൊണ്ട വാക്കുകൾ
ചോദ്യമായി വന്നലച്ചു നിങ്ങൾ കാലിടറിയോ
രക്ത സാക്ഷികൾക്കു ജന്മമേകിയ മനസ്സുകൾ
കണ്ണുനീരിൻ ചില്ലുടഞ്ഞ കാഴ്ചയായ് തകർന്നുവോ

ലാൽ സലാം ലാൽ സലാം

പോകുവാൻ നമുക്കു ഏറെ ദൂരമുണ്ടതോർക്കുവിൻ
വഴിപിഴച്ചു പോയിടാതെ മിഴി തെളിച്ചു നോക്കുവിൻ
നേരു നേരിടാൻ കരുത്തു നേടണം നിരാശയിൽ
വീണിടാതെ നേരിനായ് പൊരുതുവാൻ കുതിക്കണം

നാളെയെന്നതില്ല നമ്മളിന്നു തന്നെ നേടണം
നാൾ വഴിയിലെന്നും അമര ഗാഥകൾ പിറക്കണം
സമത്വമെന്നൊരാശയം മരിക്കുകില്ല ഭൂമിയിൽ
നമുക്കു സ്വപ്നമൊന്നു തന്നെ അന്നുമിന്നുമെന്നുമെ

സമത്വമെന്നൊരാശയം മരിക്കുകില്ല ഭൂമിയിൽ
നമുക്കു സ്വപ്നമൊന്നു തന്നെ അന്നുമിന്നുമെന്നുമേ.

അമ്മ മരിച്ചപ്പോൾ
ആശ്വാസമായി
ഇനിയെനിക്ക് അത്താഴപ്പഷ്ണി കിടക്കാം
ആരും സ്വൈര്യം കെടുത്തില്ല.

ഇനിയെനിക്ക് ഉണങ്ങിപ്പാറും വരെ തല തുവർത്തണ്ട
ആരും ഇഴ വിടർത്തി നോക്കില്ല.

ഇനിയെനിക്ക് കിണറിന്റെ ആള്‍മറയിലിരുന്ന്
ഉറക്കം തൂങ്ങിക്കൊണ്ട് പുസ്തകം വായിക്കാം
പാഞ്ഞെത്തുന്ന ഒരു നിലവിളി
എന്നെ ഞെട്ടിച്ചുണർത്തില്ല.

ഇനിയെനിക്ക് സന്ധ്യാസമയത്ത് പുറത്തിറങ്ങാൻ ടോർച്ചെടുക്കണ്ട .
വിഷം തീണ്ടി
രോമത്തുളയിലൂടെ ഊർന്ന്
ചോരവാർന്നു ചത്ത
അയൽക്കാരനെയോർത്ത്
ഉറക്കത്തിൽ എണീറ്റിരുന്ന മനസ്സ്
ഇന്നലെ ഇല്ലാതായി.

ഇനിയെനിക്ക് എത്തിയേടത്തുറങ്ങാം
ഞാൻ എത്തിയാൽ മാത്രം
കെടുന്ന വിളക്കുള്ള വീട്
ഇന്നലെ കെട്ടു.

തന്റെ കുറ്റമാണ് ഞാൻ അനുഭവിക്കുന്നതത്രയും എന്ന
ഗർഭകാലത്തോന്നലിൽ നിന്ന്
അമ്മ ഇന്നലെ മുക്തയായി.
ഒടുവില്‍ അമ്മയെന്നെ പെറ്റുതീർന്നു.

ഭൂമിയിൽ ശരീരവേദന കൊണ്ടല്ലാതെ
ദുഃഖം കൊണ്ട് ഇനിയാരും കരയുകയില്ല.

ഒരു പാട്ടു പിന്നെയും പാടി നോക്കുന്നിതാ
ചിറകൊടിഞ്ഞുള്ളോരീ കാട്ടുപക്ഷി
മഴുതിന്ന മാമര കൊമ്പില്‍ തനിച്ചിരുന്നൊ-
ടിയാ ചിറകു ചെറുതിളക്കി
നോവുമെന്നോര്‍ത്തു പതുക്കെ അനങ്ങാതെ
പാവം പണിപ്പെട്ടു പാടിടുന്നു
ഇടരുമീ ഗാനമോന്നേറ്റു പാടാന്‍ കൂടെ
ഇണയില്ല കൂട്ടിനു കിളികളില്ല

പതിവുപോല്‍ കൊത്തി പിരിഞ്ഞുപോയ്‌
മേയ്‌ ചൂടില്‍ അടവെച്ചുയര്‍ത്തിയ കൊച്ചുമക്കള്‍
ആര്‍ക്കുമല്ലാതെ വെളിച്ചവും ഗാനവും
കാറ്റും മനസ്സില്‍ കുടിയിരുത്തി
വരവായോരന്തിയെ കണ്ണാല്‍ ഉഴിഞ്ഞു –
കൊണ്ടൊരു കൊച്ചു രാപ്പൂവുണര്‍ന്ന നേരം
ഒരു പാട്ടു കൂടി പതുക്കെ മൂളുന്നിതാ
ചിറകൊടിഞ്ഞുള്ളോരീ കാട്ടുപക്ഷി

ഇരുളില്‍ തിളങ്ങുമീ പാട്ടു കേള്‍ക്കാന്‍ കൂടെ
മരമുണ്ട് മഴയുണ്ട് കുളിരുമുണ്ട്
നിഴലുണ്ട് പുഴയുണ്ട് തലയാട്ടുവാന്‍ താഴെ
വഴിമര ചോട്ടിലെ പുല്ലുമുണ്ട്
ആരുമില്ലെങ്കിലെന്തായിരം കൊമ്പത്ത്
താരുകളുണ്ട് താരങ്ങളുണ്ട്
ആപാട്ടിലാഹ്ലാദ തേനുണ്ട് കനിവെഴും
സ്വപ്നങ്ങളുണ്ട് കണ്ണീരുമുണ്ട്

ഒരു പാട്ടു പിന്നെയും പാടവേ തന്‍ കൊച്ചു
ചിറകിന്റെ നോവ്‌ മറന്നു പോകെ
ഇനിയും പറക്കില്ല എന്നതോര്‍ക്കാതെയാ
വിരിമാനം ഉള്ളാല്‍ പുണര്‍ന്നു കൊണ്ടേ
വെട്ടിയ കുറ്റിമേല്‍ ചാഞ്ഞിരുന്നാര്‍ദ്രമായ്‌
ഒറ്റചിറകിന്റെ താളമോടെ
ഒരുപാട്ട് വീണ്ടും തെളിഞ്ഞു പാടുന്നിതാ
ചിറകൊടിഞ്ഞുള്ളോരീ കാട്ടുപക്ഷി.

വിന്ധ്യശൈലത്തിന്റെ താഴ്വരയിൽ
നിശാഗന്ധികള്‍ മൊട്ടിടും ഫാല്‍ഗുന സന്ധ്യയിൽ
വിന്ധ്യശൈലത്തിന്റെ താഴ്വരയിൽ
നിശാഗന്ധികള്‍ മൊട്ടിടും ഫാല്‍ഗുന സന്ധ്യയിൽ
പാര്‍വ്വതീപൂജക്കു് പൂനുള്ളുവാന്‍ വന്ന
ദ്രാവിഡരാജകുമാരി ഞാൻ താടക

താമരചോലകള്‍ക്കക്കരെ ഭാര്‍ഗ്ഗവരാമന്‍
തെളിച്ചിട്ട സഞ്ചാരവീഥിയിൽ
കണ്ടു ശ്രീരാമനെ,
താമരചോലകള്‍ക്കക്കരെ ഭാര്‍ഗ്ഗവരാമന്‍
തെളിച്ചിട്ട സഞ്ചാരവീഥിയിൽ
കണ്ടു ശ്രീരാമനെ, ഏതോ തപോധനന്‍
കൊണ്ടു നടക്കുന്ന കാമസ്വരൂപനെ.

സ്ത്രീഹൃദയത്തിനുന്‍മാദമുണര്‍ത്തുമാ മോഹന
ഗോപാംഗഭംഗി നുകര്‍ന്നവൾ, കണ്ണെടുക്കാതെ,
കണ്ണെടുക്കാതൊരഭൗമ രോമാഞ്ചമായി നിന്നാൾ
സലജ്ജം സകാമം സവിസ്മയം

രാജീവപുഷ്പശരങ്ങളേറ്റാദ്യമായ് രാമനിൽ
മോഹം തുടിച്ചുണര്‍ന്നീടവേ,
താടി തടവി ചിരിച്ചു ചൊല്ലീ മുനി
താടകയെന്ന നിശാചരിയാണവൾ

ആര്യഗോത്രത്തലവന്‍മാര്‍ അനുചരന്‍മാരുമായ്
ദക്ഷിണഭാരതഭൂമിയില്‍ സംഘങ്ങൾ
സംഘങ്ങളായ് വന്നു സംസ്കാരസംഹിതയാകെ
തിരുത്തിക്കുറിച്ചനാൾ, വാമനന്‍മാരായ്
വിരുന്നുവന്നീ ദാനഭൂമിയില്‍ യാഗപശുക്കളെ മേച്ചനാൾ
ദ്രാവിഢരാജാധിരാജകിരീടങ്ങള്‍ ഈ മണ്ണിലിട്ടു
ചവിട്ടി ഉടച്ചനാൾ,വിശ്വമാതൃത്വത്തെ വേദമഴുവിനാൽ
വെട്ടി പുരോഹിത പാദത്തില്‍ വെച്ചനാൾ…
ആദ്യമായ്, ആര്യവംശാധിപത്യത്തിനെയാട്ടിയകറ്റിയ
രാജകുമാരിയെ, താടകയെ, കണ്ടു്, കോപാരുണങ്ങളായ്
താടി വളര്‍ത്തും തപസ്വി തന്‍ കണ്ണുകൾ

ചിത്രശിലാതലങ്ങള്‍ക്കു് മീതെ മലര്‍മെത്ത വിരിക്കും സുരഭിയാം തെന്നലിൽ
ചിത്രശിലാതലങ്ങള്‍ക്കു് മീതെ മലര്‍മെത്ത വിരിക്കും സുരഭിയാം തെന്നലിൽ
ആ രാത്രി സ്വപ്നവും കണ്ടു് വനനദീതീരത്തു്
ശ്രീരാമചന്ദ്രനുറങ്ങവേ, കാട്ടിലൂടെ, ഒച്ചയുണ്ടാക്കാതെ,
അനങ്ങാതെ, ഓട്ടുവളകള്‍ കിലുങ്ങാതെ,
ഏകയായ്, ദാശരഥിതന്‍ അരികത്തു്
അനുരാഗദാഹപരവശയായ് വന്നു താടക
ഞാണ്‍ വടുവാര്‍ന്ന യുവാവിന്റെ കൈകളിൽ
തോള്‍ വരെയെത്തിക്കിടന്ന കാര്‍ക്കൂന്തലിൽ
ഹേമാംഗകങ്ങളിൽ, താടകതന്‍ തളിര്‍ത്താമരമൊട്ടിളം
കൈവിരൽ ഓടവെ
ഞാണ്‍ വടുവാര്‍ന്ന യുവാവിന്റെ കൈകളിൽ
തോള്‍ വരെയെത്തിക്കിടന്ന കാര്‍ക്കൂന്തലിൽ
ഹേമാംഗകങ്ങളിൽ, താടകതന്‍ തളിര്‍ത്താമരമൊട്ടിളം
കൈവിരൽ ഓടവെ

അജ്ഞാതം ഏതോ മധുരാനുഭൂതിയിൽ
അര്‍ദ്ധസുപ്താന്തര്‍വികാരമുണരവേ…
അജ്ഞാതം ഏതോ മധുരാനുഭൂതിയിൽ
അര്‍ദ്ധസുപ്താന്തര്‍വികാരമുണരവേ…
ആദ്യത്തെ മാദകചുംബനത്തില്‍ തന്നെ
പൂത്തുവിടര്‍ന്നുപോയ് രാമന്റെ കണ്ണുകൾ

മുത്തുകിലുങ്ങും സ്വരവുമായ് ചോദിച്ചു
മുഗ്ദാനുരാഗ വിവശയായ് താടക.

മുത്തുകിലുങ്ങും സ്വരവുമായ് ചോദിച്ചു
മുഗ്ദാനുരാഗ വിവശയായ് താടക.
ആര്യവംശത്തിന്നടിയറ വെയ്ക്കുമോ
സൂര്യവംശത്തിന്റെ സ്വര്‍ണ്ണസിംഹാസനം
ആര്യവംശതന്തിന്ന് അടിയറ വെയ്ക്കുമോ
സൂര്യവംശത്തിന്റെ സ്വര്‍ണ്ണസിംഹാസനം

ചുറ്റുമുറങ്ങിക്കിടന്ന മഹര്‍ഷിമാര്‍ ഞെട്ടിയുണര്‍ന്നു
നിശ്ശബ്ദയായ് പെണ്‍കൊടി.
യജ്ഞകുണ്ഠത്തിനരികില്‍ വിശ്വാമിത്ര ഗര്‍ജ്ജനം
കേട്ടു നടുങ്ങി വിന്ധ്യാടവി.
യജ്ഞകുണ്ഠത്തിനരികില്‍ വിശ്വാമിത്ര ഗര്‍ജ്ജനം കേട്ടൂ.
വില്ലുകുലയ്ക്കൂ, ശരം തൊടുക്കൂ, രാമാ, കൊല്ലൂ
നിശാചരി താടകയാണവൾ…

ആദ്യമായ് രാമന്റെ മന്‍മഥാസ്ത്രം മാല ചാര്‍ത്തിയ
രാജകുമാരിതന്‍ ഹൃത്തടം
മറ്റൊരസ്ത്രത്താല്‍ തകര്‍ന്നു പോയ്
സ്തബ്ധനായ് പുത്രീ വിയോഗവ്യഥയില്‍ വിന്ധ്യാചലം

ആര്‍ദ്രമീ ധനുമാസ രാവുകളിലോന്നില്‍
ആതിര വരും പോകുമല്ലേ സഖീ . . .
ഞാനീ ജനലഴി പിടിച്ചൊട്ടു നില്‍ക്കട്ടെ
നീയെന്നണിയത്തു തന്നെ നില്‍ക്കൂ
ഈ പഴങ്കൂടൊരു ചുമയ്ക്കടി ഇടറി വീഴാം
വ്രണിതമാം കണ്൦തില് ഇന്ന് നോവിത്തിരി കുറവുണ്ട്
വളരെ നാള്‍ കൂടി ഞാന്‍ നേരിയ നിലാവിന്റെ,
പിന്നിലെ അനന്തതയില്‍ അലിയും ഇരുള്‍ നീലിമയില്‍
എന്നോ പഴകിയൊരോര്‍മ്മകള്‍ മാതിരി
നിന്നു വിറക്കുമീ ഏകാന്ത താരകളെ
ഇങ്ങൊട്ടു കാണട്ടെ നീ തൊട്ടു നില്‍ക്കൂ
ആതിര വരും നേരം ഒരുമിച്ച് കൈകള്‍ കോര്‍ത്ത്‌
എതിരെല്‍ക്കണം നമുക്കിക്കുറി
വരും കൊല്ലമാരെന്നും എന്തെന്നുമാര്‍ക്കറിയാം . . .
എന്ത് , നിന്‍ മിഴിയിണ തുളുമ്പുന്നുവോ സഖീ . . .
ചന്തം നിറക്കുകീ ശിഷ്ട ദിനങ്ങളില്‍
മിഴിനീര്‍ ചവര്‍പ്പ് പെടാതീ
മധുപാത്രം അടിയോളം മോന്തുക
നേര്‍ത്ത നിലാവിന്റെ അടിയില്‍ തെളിയുമിരുള്‍ നോക്ക്
ഇരുളിന്റെ മറകളിലെ ഓര്‍മ്മകളെടുക്കുക
ഇവിടെ എന്തോര്‍മ്മകളെന്നോ . . .
നിറുകയിലിരുട്ടെന്തി പാറാവ്‌ നില്‍ക്കുമീ
തെരുവ് വിളക്കുകള്‍ക്കപ്പുറം
പധിതമാം ബോധത്തിനപ്പുറം
ഓര്‍മ്മകള്‍ ഒന്നും ഇല്ലെന്നോ ഒന്നുമില്ലെന്നോ . . .
പല നിറം കാച്ചിയ വളകള്‍ അണിഞ്ഞും അഴിച്ചും
പല മുഖം കൊണ്ട് നാം തമ്മില്‍ എതിരേറ്റും
നൊന്തും പരസ്പരം നോവിച്ചും
പതിറ്റാണ്ടുകള്‍ നീണ്ടോരീ
അറിയാത്ത വഴികളില്‍ എത്ര കൊഴുത്ത
ചവര്‍പ്പ് കുടിച്ചു വറ്റിച്ചു നാം
ഇത്തിരി ശാന്തി തന്‍ ശര്‍ക്കര നുണയുവാന്‍
ഓര്‍മ്മകളുണ്ടായിരിക്കണം
ഒക്കെയും വഴിയോര കാഴ്ചകളായി
പിറകിലേക്കോടി മറഞ്ഞിരിക്കാം
പാതിയിലേറെ കടന്നുവല്ലോ വഴി
പാതിയിലേറെ കടന്നുവല്ലോ വഴി . . .
ഏതോ പുഴയുടെ കളകളത്തില്‍
ഏതോ മലമുടി പോക്കുവെയിലില്‍
ഏതോ നിശീഥത്തിന്‍ തേക്ക് പാട്ടില്‍
ഏതോ വിജനമാം വഴി വക്കില്‍ നിഴലുകള്‍
നീങ്ങുമൊരു താന്തമാം അന്തിയില്‍
പടവുകളായി കിഴക്കേറെ ഉയര്‍ന്നു പോയി
കടു നീല വിണ്ണില്‍ അലിഞ്ഞുപോം മലകളില്‍
പുളയും കുരുത്തോല തെളിയുന്ന പന്തങ്ങള്‍
വിളയുന്ന മേളങ്ങള്‍ ഉറയുന്ന രാവുകളില്‍
എങ്ങാനോരൂഞ്ഞാല്‍ പാട്ട് ഉയരുന്നുവോ സഖീഎങ്ങാനോരൂഞ്ഞാല്‍ പാട്ട് ഉയരുന്നുവോ . . .
ഒന്നുമില്ലെന്നോ . . . ഒന്നുമില്ലെന്നോ . . .
ഓര്‍മ്മകള്‍ തിളങ്ങാതെ മധുരങ്ങള്‍ പാടാതെ
പാതിരകള്‍ ഇളകാതെ അറിയാതെ
ആര്‍ദ്രയാം ആര്‍ദ്ര വരുമെന്നോ സഖീ
അര്‍ദ്രയാം ആര്‍ദ്ര വരുമെന്നോ സഖീ . . .
ഏതാണ്ടൊരോര്‍മ്മ വരുന്നുവോ
ഓര്‍ത്താലും ഓര്‍ക്കാതിരുന്നാലും
ആതിര എത്തും കടന്നുപോയീ വഴി
നാമീ ജനലിലൂടെതിരെല്‍ക്കും
ഇപ്പഴയോരോര്‍മ്മകള്‍ ഒഴിഞ്ഞ താളം
തളര്‍ന്നൊട്ടു വിറയാര്‍ന്ന കൈകളിലേന്തി
അതിലൊറ്റ മിഴിനീര്‍ പതിക്കാതെ മനമിടറാതെ . . .
കാലമിനിയുമുരുളും വിഷു വരും
വര്‍ഷം വരും തിരുവോണം വരും
പിന്നെയോരോ തളിരിനും പൂ വരും കായ് വരും
അപ്പോളാരെന്നും എന്തെന്നും ആര്‍ക്കറിയാം
നമുക്കിപ്പോഴീ ആര്‍ദ്രയെ ശാന്തരായി
സൗമ്യരായി എതിരേല്‍ക്കാം
വരിക സഖീ അരികത്തു ചേര്‍ന്ന് നില്‍ക്കൂ . . .
പഴയൊരു മന്ത്രം സ്മരിക്കാം
അന്യോന്യം ഊന്നുവടികളായി നില്‍ക്കാം
ഹാ സഫലമീ യാത്ര
ഹാ സഫലമീ യാത്ര . . . ! ! !

നിന്നെ കുറിച്ചാര് പാടും -ദേവി
നിന്നെ തിരഞ്ഞാര് കേഴും
സ്മൃതിയിലും പുണ്യം തളിക്കുന്ന ഗംഗേ …
വരള്‍ നാവ് താഴുമീ വംശ തീരങ്ങളില്‍
നിന്‍ നെഞ്ചിനുറവാര് തേടും….

അരികെ വെണ്‍ തിങ്കളിൽ
തേനുണ്ണുവോരുണ്ട്
വിരിവച്ചു വാഴ്ചകൊരുങ്ങുവൊരുണ്ട്
നിമിഷനിധിയെണ്ണി പഴംതുണി കിഴികെട്ടി
നിലവറ നിറക്കുന്ന വൈശ്രവണനുണ്ട്

ഭക്തന്റെ വീര്പ്പും വിയര്പ്പും
പൊലിപ്പിച്ചു ഭുക്തിക്കൊരുങ്ങുന്ന ഭൂതഗണമുണ്ട്

ചെറ്റുംമറക്കാത്ത നാണത്തിനാൾ
ബ്രഹ്മവിദ്യക്ക് ഭാഷ്യംചമക്കുവോരുണ്ട്
ദുഷ്ടതന്ത്രങ്ങളിൽ സിദ്ധിയേറ്റി
കപിലധ്രിഷ്ടികൽ നേടിചമഞ്ഞിരിപ്പോരുണ്ട്

ഇവിടെയീച്ചുടലയെ വിഭൂതിയാക്കി
ഇവിടെയീച്ചുടലയെ വിഭൂതിയാക്കി
തിലകമിരുനെരവും ചാരത്തി
നാമം ജപിക്കുന്ന നാഭിയിൽ നാദം
വിശന്നു വിളികൂട്ടുന്ന ഞങ്ങളുണ്ട്
ഭാരതീയരുണ്ട്…
എങ്കിലും
നിന്നെ കുറിച്ചാര് പാടും ദേവി
നിന്നെ തിരഞ്ഞാര് കേഴും
നവ സര്ഗ ശൈലിക്ക് ശ്രീഗോമുഖം
തെളിച്ചൊരു പക്വശാഖയിട്ടോഴുകി നീ ,
ഒഴുകി നീ വിരജിച്ച ത്രി പഥങ്ങളിൽ
മണ്‍ ഞരമ്പുകളിൽ ജീവിത
ക്രമതാള സംഹാരസൃഷിസ്ഥിതികളിൽ..
ചിതലുംചെതുമ്പലും വ്യാളീവിലങ്ങളും
ചകിതസ്വപ്നങ്ങളും ഞങ്ങൾപെരുക്കവേ
ഹിമപുഷ്പ കങ്ങണവും ഊരി
തപസിന്റെ ഗിരി ഗുഹയിലെങ്ങോ
നിഗൂടതയിലെന്ഗോ നീ പതിതപാവനി
മറഞ്ഞതാണോ ഹോമ
നീലജട നിന്നെയുമോളിച്ചതാമോ

ഗംഗേ… തപ ശാന്തി തീർത്ത സംഗെ ..
എന്റെ ഹൃദയവിശ്വത്തിലെ ചെറുകുന്നിമണികളിൽ മൃദുലയാണ-
തുലയാണീ ഭൂമി ഇവളെയൊരു കനലയെരിച്ചതും ഇവന് തന്നെ
ക്കല്മാഷ കറയിൽ എരിയിച്ചതും ഇവന് തന്നെ
വീണ്ടുമീ കനലിനെകവിതയായ് വിരിയിചെടുക്കുവാൻ
ചമതയിലോരംബിളി പൊന്കല വിടര്തുവാൻ
ഇവിടെ തപസ്സിനിന്നര്ക് നേരം ..
ഇവിടെ തപസ്സിനിന്നര്ക് നേരം…..

ഇരുളും വെളിച്ചവും സമ രേഖയാണെന്നും
അല്ലെന്നുമോതിയും തന്നെയും മേധകൾ
ആവികൾ ചുമകുന്ന മര്ത്യയന്ത്രങ്ങളിൽ
ജീവന തുരുംബിച്ചടര്ന്നു വീഴ്കെ
ആ ഗാനാമൃതതിന്നുനാവുനീട്ടി
കിളിപൂങ്കുയിൽഅമ്ലബാഷ്പ്പംതുടക്കെ
ഇവിടെ തപസ്സിനിന്നാർക്കുൻ നേരം

ചെറുമിഴിപൂവിന്റെ ഇതള് തുറക്കാൻ
പെറ്റു നോവാൾപിടകുന്ന കുമ്പതൻ-
ഉദരത്തിൽ ദുഃഖങ്ങൾ പാളിടാൻ വേദന
വക്ര പെരുമ്പറ പെറ്റു പെരുകുമ്പോൾ
ഇവിടെ തപസ്സിനിന്നര്ക് നേരം

ഒരുതുള്ളി ഒരുതുള്ളി
എന്നുകേണാകാശമരുഭുമി
താണ്ടുന്നകാറ്റിന്റെ ഒട്ടകം
തിന്നാൻതരിംബുമില്ലെങ്കിലും
കരയനെടുതൊരു സ്വര ബാഷ്പ്പവും
ക്രൂര നഖമാര്ന്നോരീ കഴുകാനും
ഇവിടെ തപസ്സിനിന്നാർക്കുൻ നേരം

നീലിമക്കപ്പുറതാതുരഹതിക്ക് ശിവതേജസ്സു
പോറ്റിയൊരു നിന്റെതീരങ്ങളിൽ…
ആണവ ചിതയിലാത്മാവിൻ ജഡം വച്ച്
വായ്കരിയിടാതലച്ചോറുകൾ വച്ച്
കട്ട തലക്കലീ മണ്‍ കുടമുടച്ചു ചുവടു വക്കേ
ഇവിടെ തപസ്സിനിന്നാർക്കുൻ നേരം

സത്യതിനോതൊരു തപമില്ല പോൽ,
ആത്മശാന്തി പോലൊരു ബന്ധു വേറില്ല പോൽ …
തലമറ്റുതുണയറ്റു,താവഴി കൂററ്റ്
തടപൊട്ടിയൊഴുകുന്നു മാനുശ്യതം
പിന്നെ ഹിമശൈലമേത് ശിവജടയെത് ?
ത്യാഗമെഹിതമെന്നറിയുന്ന ഋഷിഹൃദയമേത്‌…
ഏതോ പുരാവൃതതമധുരം കനകുന്ന
വര്ത്തമാനത്തിന്റെ നാക്കിലയിൽനിന്ന്
ഞാനൊരുവറ്റുതപ്പിപെറുക്കി മിഴിനീര് തൊട്ട്
പിതൃതര്പ്പണതിനോരുങ്ങവേ
ഇതുപോലുമിനിവേണ്ട വേണ്ടെന്നു ചോല്ലുന്നതാര് …
വിഷ ഗര്ഭാതിലുരുവാര്ന്ന ബാലനോ കഠിന ശിലയിൽ
തപം ചെയ്ത ഋഷി വര്യനൊ
ഭ്രമണ ചക്രത്തിൽ നിന്നൂര്ന്നു വീണ ഭൂഗോളമോ …

എവിടെ തപം ചെയ്യുമിവിടെ
ഒരു സൂചിക്ക് പഴുതറ്റൂതിപറമ്പിൽ സ്ലാഘ്മലി ചുവടെങ്കിലും
തേടിയലയുന്ന വര്കെന്നും അലയാൻ വിധി
മിഴികലുഴിയാൻ വിധി വിധിയിലുരയുന്നോരീ
മൌനമ്രിതി ശിലാഖന്ന്ടത്തിൽ കുതികാൽ ചവിട്ടി
ഞാനഴകിന്റെ ആഴതിലെങ്ങൊ
കമണ്ടലുവിലെന്ഗോ നിറയുന്ന ഗംഗ ,

വിശ്വം വഷകാരമാക്കി എന്പ്രാണൻ
എന്സഹസ്രാരവിന്ദുവില് ഉണർത്താവേ
ബ്രഹ്മഗിരി ശിഖരതിലെന്ഗോ
രുദ്രതംബുരുഉണര്ത്തുന്നമന്ത്രം
വന്മദ ശരീര മെരിയുന്ന ചാമ്പലിൽരൗദ്ര
താണ്ടവം ഉനര്ന്നാടുമഗ്നിമേഘം
ശൈവശക്തികളിയടുന്ന
വൈകുണ്ടത്തിൽശേഷന്റെ
തല്പതിലൊരു വിഷ്ണു ഭാഗം

ഹരി പാദ നഘരം എന ഹൃദയതിലാഴുമോ…
ഹര ജൂഡമാം ബോധം തുരക്കുമോ
ജീവന്റെ നിശ്ചല കമണ്ടലു തുളുംബുമോ

നീ ഉണര്ന്നോഴുകുമോ ഗംഗേ ….
നീ ഉണര്ന്നോഴുകുമോ ഗംഗേ ……..

കാവ്യക്കരുക്കളില്‍ താരാട്ടുപാട്ടിന്റെ
യീണച്ചതിച്ചേലറിഞ്ഞു ചിരിച്ചൊരാള്‍
ഞെട്ടിത്തെറിച്ചു തകര്‍ന്നു ചോദിക്കുന്നു
വിറ്റുവോ നീ എന്റെ ജീവിതഭാഷയെ…

ഓലയും നാരായവും കാഞ്ഞിരത്തിന്റെ
ചോലയില്‍ വച്ചു നമിച്ചു തിരിഞ്ഞൊരാള്‍
ആദിത്യനേത്രം തുറന്നു ചോദിക്കുന്നു
ഏതു കടലില്‍ എറിഞ്ഞു നീ ഭാഷയെ…

ചിഞ്ചിലം നിന്ന് ചിലങ്കകളൂരീട്ട്
നെഞ്ചത്തു കൈവച്ചു ചോദിക്കയാണൊരാള്‍
ചുട്ടുവോ നീ എന്റെ കേരളഭാഷയെ…

വീണപൂവിന്റെ ശിരസ്സ്‌ ചോദിക്കുന്നു
പ്രേമസംഗീത തപസ്സ് ചോദിക്കുന്നു
ചിത്രയോഗത്തിന്‍ നഭസ്സ് ചോദിക്കുന്നു
മണിനാദമാര്‍ന്ന മനസ്സ് ചോദിക്കുന്നു
പാടും പിശാച് ശപിച്ചു ചോദിക്കുന്നു
പന്തങ്ങള്‍ പേറും കരങ്ങള്‍ ചോദിക്കുന്നു
കളിയച്ഛനെയ്ത കിനാവ് ചോദിക്കുന്നു
കാവിലെ പാട്ടിന്‍ കരുത്ത് ചോദിക്കുന്നു
പുത്തരിച്ചുണ്ടയായ് ഗോവിന്ദ ചിന്തകള്‍
പുസ്തകം വിട്ട് തഴച്ചു ചോദിക്കുന്നു
എവിടെയെവിടെ സഹ്യപുത്രി മലയാളം
എവിടെയെവിടെ സ്നേഹപൂര്‍ണ്ണ മലയാളം…

മലിനവസ്ത്രം ധരിച്ച്, ഓടയില്‍ നിന്നെണീറ്റ്
അരുതരുത് മക്കളേയെന്ന് കേഴുന്നു
ശരണഗതിയില്ലാതെ അമ്മമലയാളം
ഹൃദയത്തില്‍ നിന്നും പിറന്ന മലയാളം…

ആരുടെ മുദ്ര, ഇതാരുടെ ചോര
ആരുടെ അനാഥമാം മുറവിളി
ആരുടെ നിലയ്ക്കാത്ത നിലവിളി
അച്ഛന്റെ തീമൊഴി, അമ്മയുടെ തേന്‍മൊഴി
ആരോമല്‍ ചേകോന്റെ അങ്കത്തിരുമൊഴി
ആര്‍ച്ചയുടെ ഉറുമിമൊഴി, ചെറുമന്റെ കനല്‍മൊഴി
പഴശ്ശിപ്പെരുമ്പടപ്പോരിന്‍ നിറമൊഴി
കുഞ്ഞാലി വാള്‍മൊഴി, തച്ചോളിത്തുടിമൊഴി
തോരാതെ പെയ്യുന്ന മാരിത്തെറിമൊഴി…

തേകുവാന്‍, ഊഞ്ഞാലിലാടുവാന്‍
പൂനുള്ളിയോടുവാന്‍, വിളകൊയ്തു കേറുവാന്‍
വിത്തിടാന്‍, സന്താപ സന്തോഷ-
മൊക്കെയറിയിക്കുവാന്‍
തമ്മില്‍ പിണങ്ങുവാന്‍ ,പിന്നെയുമിണങ്ങുവാന്‍
പാടുവാന്‍, പഞ്ചാര കയ്പ്പേറെ-
യിഷ്ടമെന്നോതുവാന്‍
കരയുവാന്‍, പൊരുതുവാന്‍, ചേരുവാന്‍
ചുണ്ടത്തിരുന്നു ചൂണ്ടിത്തന്ന നന്മയാണ്
അമ്മമലയാളം, ജന്മമലയാളം…
അന്യമായ് പോകുന്ന ജീവമലയാളം…

ഓര്‍ക്കുക, അച്ഛനും അമ്മയും
പ്രണയിച്ച ഭാഷ മലയാളം…
കുമ്പിളില്‍ കഞ്ഞി വിശപ്പാറ്റുവാന്‍
വാക്കു തന്ന മലയാളം…
പെങ്ങളോടെല്ലാം പറഞ്ഞു
തളിര്‍ക്കുവാന്‍ വന്ന മലയാളം…
കൂലി പോരെന്നതറിഞ്ഞു പിണങ്ങുവാന്‍
ആയുധം തന്ന മലയാളം…
ഉപ്പ്, കര്‍പ്പൂരം, ഉമിക്കരി
ഉപ്പേരി തൊട്ടു കാണിച്ച മലയാളം…
പുള്ളുവന്‍, വീണ, പുല്ലാങ്കുഴല്‍
നന്തുണി ചൊല്ലു കേള്‍പ്പിച്ച മലയാളം…
പൊട്ടിക്കരഞ്ഞു കൊണ്ടോടി വീഴുന്നു
കഷ്ടകാലത്തിന്‍ കയത്തില്‍
രക്ഷിച്ചിടേണ്ട കൈ കല്ലെടുക്കുമ്പോള്‍
ശിക്ഷിച്ചു തൃപ്തരാകുമ്പോള്‍
ഓമനത്തിങ്കള്‍ കിടാവ് ചോദിക്കുന്നു,..
ഓണമലയാളത്തെ എന്തുചെയ്തു…
ഓമല്‍മലയാളത്തെ എന്തുചെയ്തു…

പന്ത്രണ്ടു മക്കളെ പെറ്റൊരമ്മേ
നിന്റെ മക്കളിൽ ഞാനാണു ഭ്രാന്തൻ
പന്ത്രണ്ടു രാശിയും നീറ്റുമമ്മേ
നിന്റെ മക്കളിൽ ഞാനാണനാഥൻ
എന്റെ സിരയിൽ നുരക്കും പുഴുക്കളില്ലാ
കണ്ണിലിരവിന്റെ പാഷാണ തിമിരമില്ലാ
ഉള്ളിലഗ്നികോണിൽ കാറ്റുരഞ്ഞു തീചീറ്റുന്ന
നഗ്നമാം ദുസ്വർഗ്ഗ കാമമില്ല

വഴ്‌വിൽ ചെതുംബിച്ച വാതിലുകളടയുന്ന
പാഴ്‌നിഴൽ പുറ്റുകൾ കിതപാറ്റി ഉറയുന്ന
ചിതകെട്ടി കേവലത ധ്യനത്തിലുറയുന്ന
ചുടുകാട്ടിലെരിയാതെരിഞ്ഞ തിരിയായ്‌
ചുടുകാട്ടിലെരിയാതെരിഞ്ഞ തിരിയായ്‌
നേരു ചികയുന്ന ഞാനാണു ഭ്രന്തൻ
മൂകമുരുകുന്ന ഞാനാണു മൂഡൻ
നേരു ചികയുന്ന ഞാനാണു ഭ്രന്തൻ
മൂകമുരുകുന്ന ഞാനാണു മൂഡൻ

കോയ്മയുടെ കോലങ്ങളെരിയുന്ന ജീവിത
ചുടലക്കു കൂട്ടിരിക്കുംബോൾ
കോവിലുകളെല്ലാമൊടുങ്ങുന്ന കോവിലിൽ
കഴകത്തിനെത്തി നിൽകുംബോൾ
കോലായിലീകാലമൊരു മന്തുകാലുമായ്‌
തീ കായുവാനിരിക്കുന്നു
ചീർത്ത കൂനൻ കിനാക്കൾത്തൻ കുന്നിലേകീ
മേഘ കാമങ്ങൾ കല്ലുരുട്ടുന്നു
ഒട്ടിവലിയുന്ന ദിശയെട്ടുമുപശന്തിയുടെ
മൊട്ടുകൾ വിരഞ്ഞു നട കൊൾകേ
ഓർമയിലൊരൂടുവഴി വരരുചിപ്പഴമയുടെ
നേർവ്വരയിലേക്കു തിരിയുന്നു

ഇവിടയല്ലോ പണ്ടൊരദ്വൈതി
പ്രകൃതിതൻ വ്രതശുധി
വടിവാർന്നൊരെൻ അമ്മയൊന്നിച്ച്‌
തേവകൾ തുയിലുണരുമിടനാട്ടിൽ
താരുകലാ ഭാവനകൾ വാർക്കുന്ന പൊന്നംബലങ്ങളീൽ
പുഴകൾ വെൺപാവിനാൽ വെണ്മനെയ്യും
നാട്ടു പൂഴി പര പ്പുകളിൽ
മോതിരം ഘടകങ്ങൾ നേരിന്റെ
ചുവടുറപ്പിക്കുന്ന കളരിയിൽ
നാണം ചുവക്കും വടക്കിനി തിണ്ണയിൽ
ഇരുളിന്റെ ആഴത്തിൽ ആദ്യാത്മ ചൈതന്യം
ഇമവെട്ടിവിരിയുന്ന വേടമാടങ്ങളിൽ
ഈറകളിളം തണ്ടിൽ ആത്മ ബ്ബോധതിന്റെ
ഈണം കൊരുക്കുന്ന കാടക പൊന്തയിൽ
പുള്ളും പരുന്തും കുരുത്തോല നാഗവും
വള്ളുവചിന്തുകേട്ടാടും വനങ്ങളിൽ
ആടിമാസം കുലപേടി വേഷം കളഞ്ഞാവണി
പൂവുകൾ തീർക്കും കളങ്ങളിൽ
അടിയാർ തുറക്കുന്ന പാടപറംബുകളിൽ
അഗ്നി സൂക്ത സ്വരിത യജ്ഞവാടങ്ങളിൽ
വാക്കുകൾ മുളക്കാത്ത കുന്നുകളിൽ
വാക്കുകൾ മുളക്കാത്ത കുന്നുകളിൽ
വർണ്ണങ്ങൾ വറ്റുമുന്മതമാർന്ന വിഭ്രമ
ചുഴികളിൽ അലഞ്ഞതും
കാർമ്മണ്ണിലുയിരിട്ടൊരാശ മേൽ
ആഡ്യത്വം ഉച്ച്നേരുക്കൾ ചൊരിഞ്ഞതും

പന്ത്രണ്ടു മക്കളത്രേ പിറന്നു
ഞങ്ങൾ പന്ത്രണ്ടു കയ്യിൽ വളർന്നു
കണ്ടാലറിഞ്ഞേക്കുമെങ്കിലും തങ്ങളിൽ
രണ്ടെന്ന ഭാവം തികഞ്ഞു
രാശിപ്രമാണങ്ങൾ മാറിയിട്ടോ
നീച രാശിയിൽ വീണുപോയിട്ടോ
ജന്മശേഷത്തിൻ അനാഥത്വമോ
പൂർവ്വ കർമ്മദോഷത്തിന്റെ കാറ്റോ
താളമർമ്മങ്ങൾ പൊട്ടിതെറിച്ച ത്രുഷ്ണാർദ്ധമാം
ഉന്മതത്തിൻ മാദന ക്രിയായന്ത്രമോ
ആദി ബാല്യം തൊട്ടു പാലായ്നൽകിയോ
രാന്ദ്യം കുടിച്ചും തെഴുതും മുതിർന്നവർ
പത്തു കൂറായ്‌ പൂറ്റുറപ്പിച്ചവർ
എന്റെ എന്റെ എന്നാർത്തും കയർതും
ദുരാചാര രൗദ്രത്തിനങ്കം കുറിക്കുന്നതും
ഗൃഹ ചിദ്ര ഹോമങ്ങൽ തിമിർക്കുന്നതും കണ്ടു
പൊരുളിന്റെ ശ്രീ മുഖം പൊലിയുന്നതും കണ്ടു
കരളിൻ കയത്തിൽ ചുഴികുത്തു വീഴവേ
കരളിൻ കയത്തിൽ ചുഴികുത്തു വീഴവേ
പൊട്ടിച്ചിരിച്ചും പുലംബികരഞ്ഞും
പുലഭ്യം പറഞ്ഞും പെരുങ്കാലനത്തിയും
ഇരുളും വെളിച്ചവും തിറമേറ്റു ചെല്ലാത്ത
പെരിയ സത്യത്തിന്റെ നിർവ്വികാരത്ത്വമായ്‌
ആകാശ ഗർഭത്തിലാത്മതേജസ്സിന്റെ
ഓങ്കാര ബീജം തെളിഞ്ഞു
എല്ലാരുമൊന്നെന്ന ശാന്തി പാഠം
തനിച്ചെങ്ങുമേ ചൊല്ലി തളർന്നു
ഉടൽതേടി അലയും ആത്മാക്കളോട്‌
അദ്വൈതമുരിയാടി ഞാനിരിക്കുംബോൾ
ഉറവിന്റെ കല്ലെറിഞ്ഞൂടെപിറന്നവർ കൂകി
നാറാണത്തു ഭ്രാന്തൻ
ഉറവിന്റെ കല്ലെറിഞ്ഞൂടെപിറന്നവർ കൂകി
നാറാണത്തു ഭ്രാന്തൻ

ചാത്തമൂട്ടാനൊത്തുചേരുമാറുണ്ടെങ്ങൾ
ചേട്ടന്റെ ഇല്ലപറംബിൽ
ചാത്തനും പാണനും പാക്കനാരും
പെരുംതച്ചനും നായരും വള്ളുവോനും
ഉപ്പുകൊറ്റനും രജകനും കാരക്കലമ്മയും
കാഴ്ച്ചക്കു വേണ്ടി ഈ ഞാനും
വെറും കാഴ്ച്ചക്കു വേണ്ടി ഈ ഞാനും

ഇന്ദ്രിയം കൊണ്ടെ ചവക്കുന്ന താംബൂലം
ഇന്നലത്തെ ഭ്രാത്രു ഭാവം
തങ്ങളിൽ തങ്ങളിൽ മുഖതു തുപ്പും
നമ്മൾ ഒന്നെനു ചൊല്ലും ചിരിക്കും
പിണ്ടം പിത്രുകൾക്കു വയ്ക്കാതെ
കാവിനും പള്ളിക്കുമെന്നെണ്ണിമാറ്റും
പിന്നെ അന്നത്തെ അന്നത്തിനന്ന്യന്റെ
ഭാണ്ടങ്ങൾ തന്ത്രതിലൊപ്പിച്ചെടുക്കും
ചാത്തനെന്റേതെന്നു കൂറുചേർക്കാൻ ചിലർ
ചാത്തിരാങ്കം നടത്തുന്നു
ചുങ്കംകൊടുത്തും ചിതമ്പറഞ്ഞും
വിളിച്ചങ്കതിനാളുകൂട്ടുന്നു
വായില്ലകുന്നിലെപാവത്തിനായ്‌
പങ്കു വാങ്ങിപകുത്തെടുക്കുന്നു
അഗ്നിഹോത്രിക്കിന്നു ഗാർഹപത്യത്തിന്നു
സപ്തമുഘ ജടരാഗ്നിയത്രെ
അഗ്നിഹോത്രിക്കിന്നു ഗാർഹപത്യത്തിന്നു
സപ്തമുഘ ജടരാഗ്നിയത്രെ

ഓരോ ശിശുരോദനത്തിലും കേൾപ്പു ഞാൻ
ഒരുകോടി ഈശ്വര വിലാപം
ഓരോ കരിന്തിരി കല്ലിലും കാണ്മു ഞാൻ
ഒരു കോടി ദേവ നൈരാശ്യം
ജ്ഞാനത്തിനായ്‌ കൂംബി നിൽക്കുന്ന പൂവിന്റെ
ജാതി ചോദിക്കുന്നു വ്യോമസിംഹാസനം
ജീവന്റെ നീതിക്കിരക്കുന്ന പ്രാവിന്റെ
ജാതകം നോക്കുന്നു ദൈത്യന്യായാസനം
ശ്രദ്ധയോടന്നം കൊടുക്കേണ്ട കൈകളോ
അർത്ത്ധിയിൽ വർണ്ണവും പിത്തവും തപ്പുന്നു
ഉമിനീരിൽ എരിനീരിൽ എല്ലാം ദഹിക്കയാണു
ഊഴിയിൽ ദാഹമേ ബാക്കി

ചാരങ്ങൾപോലും പകുത്തുത്തിന്നൊരീ
പ്രേതങ്ങളലറുന്ന നേരം
പേയും പിശാചും പരസ്പരം
തീവെട്ടിപേറി അടരാടുന്ന നേരം
നാദങ്ങളിൽ സർവ്വനാശമിടിവെട്ടുംബോൾ
ആഴങ്ങളിൽ ശ്വാസതന്മാത്ര പൊട്ടുംബോൾ
അറിയാതെ ആശിച്ചുപോകുന്നു ഞാനും
വീണ്ടുമൊരുനാൾ വരും
വീണ്ടുമൊരുനാൾ വരും
എന്റെ ചുടലപറംബിലെ തുടതുള്ളുമീ
സ്വാർദ്ധ സിംഹാസനങ്ങളെ കടലെടുക്കും
പിന്നെ ഇഴയുന്ന ജീവന്റെ അനലിൽ നിന്നു
അമരഗീതം പോലെ ആത്മാക്കൾ
ഇഴചേർന്നൊരു അദ്വൈത പദ്മമുണ്ടയ്‌വരും

അതിലെന്റെ കരളിന്റെ നിറവും സുഗന്തവും
ഊഷ്മാവുമുണ്ടായിരിക്കും
അതിലെന്റെ താരസ്വരത്തിൻ പരാഗങ്ങൽ
അണുരൂപമാർന്നടയിരിക്കും
അതിനുള്ളിൽ ഒരു കൽപ്പതപമാർന്ന ചൂടിൽനിന്നു
ഒരു പുതിയ മാനവനുയിർക്കും
അവനിൽനിന്നദ്യമായ്‌ വിശ്വസ്വയം പ്രഭാ പടലം
ഈ മണ്ണിൽ പരക്കും
ഒക്കെ ഒരു വെറും ഭ്രാന്തന്റെ സ്വപ്നം
നേരു നേരുന്ന കാന്തന്റെ സ്വപ്നം

ഒക്കെ ഒരു വെറും ഭ്രാന്തന്റെ സ്വപ്നം
നേരു നേരുന്ന കാന്തന്റെ സ്വപ്നം..

അമ്മേ മലയാളമേ… എന്റെ ജന്മ സംഗീതമേ…
അമ്മേ മലയാളമേ… എന്റെ ജന്മ സംഗീതമേ..
കര്‍മ്മ ധര്‍മ്മങ്ങള്‍ തന്‍ പാഠം പഠിപ്പിച്ച
പുണ്യവിദ്യാലയമേ… ധ്യാന ധന്യകാവ്യാലയമേ…
അമ്മേ മലയാളമേ… എന്റെ ജന്മ സംഗീതമേ…


ദാനമഹസ്സനിലാല്‍ ദേവനെ തോല്‍പ്പിച്ച ഭാവന നിന്റെ സ്വന്തം…
ദാനമഹസ്സനിലാല്‍ ദേവനെ തോല്‍പ്പിച്ച ഭാവന നിന്റെ സ്വന്തം
സൂര്യ തേജസ്സുപോല്‍ വാണൊരാ ഭാര്‍ഗ്ഗവ-
രാമനും നിന്റെ സ്വന്തം അതിഥിയ്ക്കായ് സ്വാഗത
ഗീതങ്ങള്‍ പാടിയൊരറബിക്കടല്‍ത്തിര നിന്റെ സ്വന്തം
കൂത്തുകേട്ടും കൂടിയാട്ടം കണ്ടും… തിരനോട്ടം കണ്ടും
എന്നെ ഞാനറിഞ്ഞു… അമ്മേ മലയാളമേ…
എന്റെ ജന്മ സംഗീതമേ…


ജീവരഹസ്യങ്ങള്‍ ചൊല്ലിയ തുഞ്ചത്തെ ശാരിക നിന്റെ ധനം…
ജീവരഹസ്യങ്ങള്‍ ചൊല്ലിയ തുഞ്ചത്തെ ശാരിക നിന്റെ ധനം
സാഹിത്യ മഞ്ജരി പുല്‍കിയ കാമന കൈമുദ്ര നിന്റെ ധനം
കലകള്‍ തന്‍ കളകാഞ്ചി ചിന്തുന്ന നിളയുടെ
ഹൃദയ സോപാനവും നിന്റെ ധനം
പമ്പ പാടി പെരിയാറു പാടി… രാഗ താളങ്ങിലെന്നെ ഞാനറിഞ്ഞു


അമ്മേ മലയാളമേ… എന്റെ ജന്മ സംഗീതമേ…
കര്‍മ്മ ധര്‍മ്മങ്ങള്‍ തന്‍ പാഠം പഠിപ്പിച്ച
പുണ്യവിദ്യാലയമേ ധ്യാന ധന്യകാവ്യാലയമേ
അമ്മേ മലയാളമേ… എന്റെ ജന്മ സംഗീതമേ…

അതിരു കാക്കും മലയൊന്നു തുടുത്തേ
തുടുത്തേ തക തക ത
അങ്ങ് കിഴക്കത്തെ ചെന്താമര കുളിരിന്‍റെ ഈറ്റില്ല തറയില്‍
പേറ്റ് നോവിന്‍ പേ രാട്ടുറവ ഉരുകി ഒലിച്ചേ തക തക ത

ചതിച്ചില്ലേ നീരാളി ചതി ചതിച്ചില്ലേ
ചതിച്ചേ തക തക ത

മാനത്തുയര്‍ന്ന മന കോട്ടയല്ലേ
തകര്‍ന്നെ തക തക ത
തകര്‍ന്നിടത്തൊരു തരി തരിയില്ല പൊടിയില്ല
പുകയുമില്ലെ തക തക ത
മാനത്തുയര്‍ന്ന മന കോട്ടയല്ലേ
തകര്‍ന്നെ തക തക ത
തകര്‍ന്നിടത്തൊരു തരി തരിയില്ല പൊടിയില്ല
പുകയുമില്ലെ തക തക ത

കാറ്റിന്‍റെ ഉലച്ചിലില്‍ ഒരു വള്ളി കുരുക്കില്‍
കുരലൊന്നു മുറുകി
തടി ഒന്ന് ഞെരിഞ്ഞു
ജീവന്‍ ഞര……ങ്ങി താ….ക താ…..ക താ…

ആനന്ദ,മാനന്ദം കൂട്ടുകാരേ,
ഹാ! നമ്മൾക്കോണമിങ്ങെത്തി ചാരേ;
വിണ്ണോളം മന്നിനെ പൊക്കും നാളേ,
പൊന്നോണനാളേ, ജയിക്ക നീളേ!
വർഷം കഴിഞ്ഞു, കൊയിത്തു തീർന്നു
കർഷകരെല്ലാരും ഹർഷമാർന്നു.
സസ്യലതാദികൾ സൽഫത്താ-
ലുത്സവം കണ്ണിന്നരുളിയാർക്കും.
കാർമുകിൽമാല മറഞ്ഞു വാനം
ശ്യാമളകോമളമാകമാനം;
ഓരോരോ രാവും കുളുർമയേന്തും
ഓണനിലാവിനാലോളം തല്ലും!
‘അത്ത’മടുത്തുപോയ്, ബാലകന്മാ-
രത്തലെന്നുള്ളതറിയാതായി;
മെത്തിന കൗതുകാൽ കൂട്ടരുമാ-
യെത്തുന്നു പൂങ്കാവിൽ പൂവറുക്കാൻ;
ഓമനക്കുഞ്ഞുങ്ങളൊത്തുകൂടി,
ഓണപ്പാട്ടോരോന്നു പാടിപ്പാടി,
തൂമലർ തേടി നടക്കുന്നേരം
കോൾമയിർ ഭൂവിന്നും കൊള്ളും പാരം.
ചിറ്റാട, ചേമന്തി, ചെങ്കുറിഞ്ഞി,
ചെത്തി, നൽച്ചെട്ടിച്ചി, ചെമ്പരുത്തി
മന്ദാരം, മാലതി, മുക്കുറ്റിയും,
ബന്ധുരമായ പവിഴമല്ലി,
തുമ്പതുടങ്ങിയ പൂക്കളില-
ക്കുമ്പിളിലാവോളം ശേഖരിച്ച്,
കറ്റക്കിടാങ്ങൾ കുളിച്ചുവന്ന്,
മുറ്റത്തു പൂവിട്ടു വെള്ളം ചുറ്റി,
നീളത്തിൽ കൂകുമ്പോളാർക്കു കണ്ഠ-
നാളം തനിയേത്തുറക്കുകില്ലാ!
ഓണപ്പുടവയുടുത്തണിഞ്ഞ്,
ഊണുകഴിച്ചതിതുഷ്ടരായി,
‘ഇട്ടോടി’ തട്ടാൻ കളിക്കോപ്പുക-
ളിട്ടോടിപ്പോകുന്നു ബാലന്മാർ;
കൊച്ചനുജത്തിമാർ തുമ്പിതുള്ളാൻ
പിച്ചകത്തോപ്പിലൊരുമിക്കുന്നു
അമ്മമാർ പണ്ടത്തെ പാട്ടുപാടി
‘കുമ്മി’യടിച്ചു കളിച്ചിടുന്നു.
ഉത്സാഹമാരുതനീവിധത്തിൽ
ഉത്സവപ്പൊൻകൊടി പാറിക്കുമ്പോൾ
‘മാവേലി’ തന്നുടെ നാടു കാണ്മാൻ
താവും മുദമോടെഴുന്നള്ളുന്നു;
ദാനവവീരനദ്ദാനശീലൻ
ആനന്ദനൃത്തങ്ങളാടിടുന്നു.
പോവല്ലേ, പോവല്ലേ, പൊന്നോണമേ!
പൂവല്ലേ ഞാനിട്ടു പൂജിക്കുന്നു!

കനകച്ചിലങ്ക കിലുങ്ങിക്കിലുങ്ങി,
കാഞ്ചനകാഞ്ചി കുലുങ്ങിക്കുലുങ്ങി

കടമിഴിക്കോണുകളിൽ സ്വപ്നം മയങ്ങി,
കതിരുതിർപ്പൂപ്പുഞ്ചിരി ചെഞ്ചുണ്ടിൽത്തങ്ങി;

ഒഴുകുമുടയാടയിലൊളിയലകൾ ചിന്നി
അഴകൊരുടലാർന്നപോലങ്ങനെ മിന്നി;

മതിമോഹനശുഭനർത്തനമാടുന്നയി, മഹിതേ
മമ മുന്നിൽ നിന്നു നീ മലയാളകവിതേ!

ഒരുപകുതി പ്രജ്ഞയിൽ നിഴലും നിലാവും
ഒരു പകുതി പ്രജ്ഞയിൽ കരിപൂശിയവാവും

ഇടചേർന്നെൻ ഹൃദയം പുതുപുളകങ്ങൾ ചൂടി
ചുടുനെടുവീർപ്പുകൾക്കിടയിലും കൂടി

അതിധന്യകളുഡുകന്യകൾ മണിവീണകൾ മീട്ടി
അപ്സരരമണികൾ കൈമണികൾ കൊട്ടി

വൃന്ദാവനമുരളീരവപശ്ചാത്തലമൊന്നിൽ
സ്പന്ദിക്കുമാമധുരസ്വരവീചികൾ തന്നിൽ

താളം നിരനിരയായ് നുരയിട്ടിട്ടു തങ്ങി
താമരത്താരുകൾപോൽ തത്തീ ലയഭംഗി

സതതസുഖസുലഭതതൻ നിറപറവച്ചു
ഋതുശോഭകൾ നിൻമുന്നിൽ താലം പിടിച്ചു

തങ്കത്തരിവളയിളകി നിൻപിന്നിൽ തരളിതകൾ
സങ്കൽപസുഷമകൾ ചാമരം വീശി

സുരഭിലമൃഗമദതിലകിത ഫാലം
സുമസമ സുലളിത മൃദുലകപോലം

നളിനദല മോഹന നയനവിലാസം
നവകുന്ദസുമസുന്ദര വരമന്ദഹാസം

ഘനനീല വിപിനസമാന സുകേശം
കുനുകുന്തളവലയാങ്കിത കർണ്ണാന്തികദേശം

മണികനക ഭൂഷിത ലളിതഗളനാളം
മമമുന്നിലെന്തൊരു സൌന്ദര്യമേളം

മുനിമാരും നുകരാത്ത സുഖചക്രവാളം
ഉണരുന്നു പുളകിതം മമജീവനാളം

ഇടവിടാതടവികളും ഗുഹകളും ശ്രുതികൊട്ടിയ
ജടതൻ ജ്വരജൽപനമയമായ മായ

മറയുന്നു വിരിയുന്നൂ മമജീവൻ തന്നിൽ
മലരുകൾ മലയാളകവിതേ, നിൻമുന്നിൽ

നിർനിമേഷാക്ഷനായ് നിൽപതഹോ ഞാനിദം
നിൻ നർത്തനമെന്തത്ഭുത മന്ത്രവാദം

കണ്ടുനിൻ കൺകോണുകളുലയവേ കരിവരി-
വണ്ടലയും ചെണ്ടുലയും വനികകൾ ഞാൻ

ലളിതേനിൻ കൈവിരലുകളിളകവേ കണ്ടു ഞാൻ
കിളിപാറും മരതകമരനിരകൾ

കനകോജ്ജ്വല ദീപശിഖാ രേഖാവലിയാലെ
കമനീയ കലാദേവത കണിവച്ചതുപോലെ

കവരുന്നു കവിതേ തവനൃത്തരംഗം
കാപാലികനെങ്കിലും എന്നന്തരംഗം

തവചരണ ചലനകൃത രണിതരസരംഗണം
തന്നോരനുഭൂതിതൻ ലയനവിമാനം

എന്നെ പലദിക്കിലുമെത്തിപ്പൂ ഞാനൊരു
പൊന്നോണപ്പുലരിയായ് പരിലസിപ്പൂ

കരകമലദലയുഗള മൃദുമൃദുലചലനങ്ങൾ
കാണിച്ചസൂക്ഷ്മലോകാന്തരങ്ങൾ

പലതും കടന്നുകടന്നു ഞാൻ പോയി
പരിധൃത പരിണതപരിവേഷനായി

ജന്മം ഞാൻ കണ്ടു ഞാൻ നിർവൃതി കൊണ്ടു
ജന്മാന്തരങ്ങളിലെ സുകൃതാമൃതമുണ്ടു

ആയിരം സ്വർഗ്ഗങ്ങൾ സ്വപ്നവുമായെത്തി
മായികേ നീ നിൻ നടനം നടത്തി

പുഞ്ചിരി പെയ്തുപെയ്താടു നീ ലളിതേ
തുഞ്ചന്റെ തത്തയെ കൊഞ്ചിച്ച കവിതേ

അഞ്ചിക്കുഴഞ്ഞഴിഞ്ഞാടു ഗുണമിളിതേ
കുഞ്ചന്റെ തുള്ളലിൽ മണികൊട്ടിയ കവിതേ

പലമാതിരി പലഭാഷകൾ പലഭൂഷകൾ കെട്ടി
പാടിയുമാടിയും പലചേഷ്ടകൾ കാട്ടി

വിഭ്രമവിഷവിത്തുവിതക്കിലും ഹൃദിമേ
വിസ്മരിക്കില്ല ഞാൻ നിന്നെ സുരസുഷമേ

തവതലമുടിയിൽനിന്നൊരുനാരുപോരും
തരികെന്നെത്തഴുകട്ടെ പെരുമയും പേരും

പോവുന്നൊ നിൻ നൃത്തം നിർത്തി നീ ദേവീ
പോവല്ലെ പോവല്ലെ പോവല്ലെ ദേവീ

ലോകാവസാനം വരേക്കും പിറക്കാതെ
പോകട്ടേ, നീയെന്‍ മകനേ…
ലോകാവസാനം വരേക്കും പിറക്കാതെ
പോകട്ടേ, നീയെന്‍ മകനേ, നരകങ്ങള്‍
വാ പിളര്‍ക്കുമ്പോഴെരിഞ്ഞുവിളിക്കുവാ-
ളാരെനിക്കുള്ളൂ, നീയല്ലാതെയെങ്കിലും…
ലോകാവസാനം വരേക്കും പിറക്കാതെ
പോകട്ടേ, നീയെന്‍ മകനേ
പെറ്റുവീഴാനിടമെങ്ങു നിനക്കന്യര്‍
വെട്ടിപ്പിടിച്ചുകഴിഞ്ഞൊരീ ഭൂമിയില്‍…
സർപ്പം കടിച്ച മുല കടഞ്ഞമ്മ നിന്‍
ചുണ്ടത്തറിവു ചുരത്തുന്നതെങ്ങനെ?…
വേലകിട്ടാതെ വിയര്‍ക്കുന്നൊരച്ഛന്റെ
വേദനയുണ്ടു വളരുന്നതെങ്ങനെ?…
രോഗദാരിദ്ര്യ ജരാനരാപീഡകള്‍
ബാധിച്ചുഴന്നു മരിക്കുന്നതെങ്ങനെ?…
അറ്റുതെറിച്ച പെരുവിരല്‍, പ്രജ്ഞ തന്‍
ഗര്‍ഭത്തിലേ കണ്ണു പൊട്ടിയ വാക്കുകള്‍…
ചക്രവേഗങ്ങള്‍ ചതച്ച പാദങ്ങളാല്‍
പിച്ചതെണ്ടാന്‍ പോയ ബുദ്ധസ്മരണകള്‍…
രക്തക്കളങ്ങളില്‍ കങ്കാളകേളിക്കു
കൊട്ടിപ്പൊളിഞ്ഞ കിനാവിന്‍ പെരുമ്പറ…
ഇഷ്ടദാനം നിനക്കേകുവാന്‍ വയ്യെന്റെ
ദുഷ്ടജന്‍മത്തിന്റെ ശിഷ്ടമുണ്ടിത്രയും…
നിത്യേന കുറ്റമായ്‌ മാറുന്ന ജീവിത
തൃഷ്ണകള്‍ മാത്രം നിനക്കെന്റെ പൈതൃകം…
അക്ഷരമാല പഠിച്ചു മനുഷ്യന്റെ
കഷ്ടനഷ്ടങ്ങളെ കൂട്ടിവായിക്കുകില്‍…
വ്യര്‍ത്ഥം മനസ്സാക്ഷിതന്‍ ശരശയ്യയില്‍
കാത്തുകിടക്കാം മരണകാലത്തെ നീ…
മുക്തിക്കു മുഷ്ടിചുരുട്ടിയാല്‍ നിന്നെയും
കൊട്ടിയടയ്ക്കും കരിങ്കല്‍ത്തുറുങ്കുകള്‍…
മുള്‍ക്കുരിശേന്തി മുടന്തുമ്പോഴെന്നെ നീ
ക്രുദ്ധമൌനത്താല്‍ വിചാരണ ചെയ്തിടാം…
നിന്നെക്കുറിച്ചുള്ള ദു:ഖമെന്‍ പെണ്ണിന്റെ-
യുള്ളം പിളര്‍ക്കുന്ന വാളായുറഞ്ഞിടാം…
അത്രമേല്‍ നിന്നെ ഞാന്‍ സ്‌നേഹിക്കയാല്‍, വെറും
ഹസ്തഭോഗങ്ങളില്‍, പെണ്ണിന്റെ കണ്ണു നീ-
രിറ്റുവീഴുന്ന വിഫലസംഗങ്ങളില്‍
സൃഷ്ടിദാഹത്തെക്കെടുത്തുന്നു നിത്യവും…
ലോകാവസാനം വരേക്കും പിറക്കാതെ
പോക മകനേ, പറയപ്പെടാത്തൊരു
വാക്കിനെപ്പോലര്‍ത്ഥപൂര്‍ണ്ണനായ്‌, കാണുവാ-
നാര്‍ക്കുമാകാത്ത സമുദ്രാഗ്നിയെപ്പോലെ
ശുദ്ധനായ്‌, കാലത്രയങ്ങള്‍ക്കതീതനായ്‌…
ലോകാവസാനം വരേക്കും പിറക്കാതെ
പോകട്ടേ, നീയെന്‍ മകനേ…
ലോകാവസാനം വരേക്കും പിറക്കാതെ
പോകട്ടേ, നീയെന്‍ മകനേ…

ഒടുവില്‍ അമംഗള ദര്‍ശനയായ്‌
ബധിരയായന്ധയായ്‌ മൂകയായി
നിരുപമ പിംഗള കേശിനിയായ്‌
മരണം നിന്‍ മുന്നിലും വന്നുനില്‍ക്കും…
ഒടുവില്‍ അമംഗള ദര്‍ശനയായ്‌
ബധിരയായന്ധയായ്‌ മൂകയായി
നിരുപമ പിംഗല കേശിനിയായ്‌
മരണം നിന്‍ മുന്നിലും വന്നുനില്‍ക്കും…
പരിതാപമില്ലാതവളോടൊപ്പം
പരലോക യാത്രക്കിറങ്ങും മുന്‍പേ
വഴിവായനയ്ക്കൊന്നു കൊണ്ട് പോകാന്‍
സ്മരണ തന്‍ ഗ്രന്ഥാലയത്തിലെങ്ങും
ധൃതിയിലെന്നോമനേ…
നിന്‍ ഹൃദയം പരതി പരതി തളര്‍ന്നു പോകെ…
ഒരു നാളും നോക്കാതെ മാറ്റിവെച്ച
പ്രണയത്തിന്‍ പുസ്തകം നീ തുറക്കും…
അതിലന്നു നീയെന്റെ പേരു കാണും
അതിലെന്റെ ജീവന്റെ നേരു കാണും…
അതിലന്നു നീയെന്റെ പേരു കാണും
അതിലെന്റെ ജീവന്റെ നേരു കാണും…
പരകോടിയെത്തിയെന്‍ യക്ഷ ജന്മം
പരമാണു ഭേദിക്കുമാ നിമിഷം,
ഉദിതാന്തര ബാഷ്പ പൗര്‍ണമിയില്‍
പരിദീപ്തമാകും നിന്‍ അന്ത രംഗം…
ക്ഷണികെ ജഗല്‍ സ്വപ്ന മുക്തയാം നിന്‍
ഗതിയിലെന്‍ താരം തിളച്ചൊലിക്കും…
പരകൊടിയെത്തിയെന്‍ യക്ഷ ജന്മം
പരമാണു ഭേദിക്കുമാ നിമിഷം,
ഉദിതാന്തര ബാഷ്പ പൗര്‍ണമിയില്‍
പരിദീപ്തമാകും നിന്‍ അന്ത രംഗം…
ക്ഷണികേ ജഗല്‍ സ്വപ്ന മുക്തയാം നിന്‍
ഗതിയിലെന്‍ താരം തിളച്ചൊലിക്കും…

അധിക നേരമായ് സന്ദര്‍ശകര്‍ക്കുള്ള
മുറിയില്‍ മൗനം കുടിച്ചിരിക്കുന്നു ഞാന്‍
ജനലിനപ്പുറം ജീവിതം പോലെയി-
പ്പകല്‍ വെളിച്ചം പൊലിഞ്ഞു പോകുന്നതും
ചിറകു പൂട്ടുവാന്‍ കൂട്ടിലേക്കോര്‍മ്മ തന്‍
കിളികളൊക്കെപ്പറന്നു പോവുന്നതും
ഒരു നിമിഷം മറന്നു പരസ്പരം
മിഴികളില്‍ നമ്മള്‍ നഷ്ടപ്പെടുന്നുവോ?
മുറുകിയോ നെഞ്ചിടിപ്പിന്റെ താളവും
നിറയെ സംഗീതമുള്ള നിശ്വാസവും.

പറയുവാനുണ്ട് പൊന്‍ ചെമ്പകം പൂത്ത
കരളു പണ്ടേ കരിഞ്ഞു പോയെങ്കിലും
കറ പിടിച്ചൊരെന്‍ ചുണ്ടില്‍ത്തുളുമ്പുവാന്‍
കവിത പോലും വരണ്ടു പോയെങ്കിലും
ചിറകു നീര്‍ത്തുവാനാവാതെ തൊണ്ടയില്‍
പിടയുകയാണൊരേകാന്ത രോദനം
സ്മരണ തന്‍ ദൂരസാഗരം തേടിയെന്‍
ഹൃദയ രേഖകള്‍ നീളുന്നു പിന്നെയും.

കനകമൈലാഞ്ചി നീരില്‍ത്തുടുത്ത നിന്‍
വിരല്‍ തൊടുമ്പോള്‍ക്കിനാവു ചുരന്നതും
നെടിയ കണ്ണിലെക്കൃഷ്ണകാന്തങ്ങള്‍ തന്‍
കിരണമേറ്റെന്റെ ചില്ലകള്‍ പൂത്തതും
മറവിയില്‍ മാഞ്ഞു പോയ നിന്‍ കുങ്കുമ –
ത്തരി പുരണ്ട ചിദംബരസ്സന്ധ്യകള്‍

മരണവേഗത്തിലോടുന്ന വണ്ടികള്‍
നഗരവീഥികള്‍ നിത്യ പ്രയാണങ്ങള്‍
മദിരയില്‍ മനം മുങ്ങി മരിക്കുന്ന
നരകരാത്രികള്‍, സത്രച്ചുമരുകള്‍
ചില നിമിഷത്തിലേകാകിയാം പ്രാണന്‍
അലയുമാര്‍ത്തനായ് ഭൂതായനങ്ങളില്‍
ഇരുളിലപ്പോഴുദിക്കുന്നു നിന്‍മുഖം
കരുണമാം ജനനാന്തര സാന്ത്വനം
നിറമിഴിനീരില്‍ മുങ്ങും തുളസി തന്‍
കതിരുപോലുടന്‍ ശുദ്ധനാകുന്നു ഞാന്‍
അരുതു ചൊല്ലുവാന്‍ നന്ദി; കരച്ചിലിന്‍
അഴിമുഖം നമ്മള്‍ കാണാതിരിക്കുക
സമയമാകുന്നു പോകുവാന്‍-രാത്രി തന്‍
നിഴലുകള്‍ നമ്മള്‍-പണ്ടേ പിരിഞ്ഞവര്‍


ചൂടാതെ പോയ്‌ നീ, നിനക്കായ് ഞാന്‍ ചോര-
ചാറിചുവപ്പിച്ചൊരെന്‍ പനീര്‍പ്പൂവുകള്‍
കാണാതെ പോയ്‌ നീ, നിനക്കായി ഞാനെന്റെ
പ്രാണന്റെ പിന്നില്‍ക്കുറിച്ചിട്ട വാക്കുകള്‍
ഒന്നുതൊടാതെ പോയീ വിരല്‍ത്തുമ്പിനാല്‍
ഇന്നും നിനക്കായ്ത്തുടിക്കുമെന്‍ തന്ത്രികള്‍

അന്ധമാം സംവത്സരങ്ങള്‍ക്കുമക്കരെ
അന്തമെഴാത്തതാമോര്‍മ്മകള്‍ക്കക്കരെ
കുങ്കുമം തൊട്ടു വരുന്ന ശരല്‍ക്കാല-
സന്ധ്യയാണിന്നുമെനിക്കു നീയോമനേ

ദുഃഖമാണെങ്കിലും നിന്നെക്കുറിച്ചുള്ള
ദുഃഖമെന്താനന്ദമാണെനിക്കോമനേ
എന്നുമെന്‍ പാനപാത്രം നിറയ്ക്കട്ടെ
നിന്നസാന്നിദ്ധ്യം പകരുന്ന വേദന

അച്ഛന്റെ കാലപുരവാസി കരാളരൂപം
സ്വപ്നത്തില്‍ രാത്രിയുടെ വാതില്‍ തുറന്നു വന്നു;
മൊട്ടം വടിച്ചും, ഉടലാകെ മലം പുരണ്ടും
വട്ടച്ച കണ്ണുകളില്‍ നിന്നു നിണം ചുരന്നും

ബോധങ്ങളൊക്കെയൊരബോധ തമസ്സമുദ്രം
ബാധിച്ചു മുങ്ങിമറയും പടി താതഭൂതം
പ്രേതപ്പെരുമ്പറ നടുങ്ങി മുഴങ്ങു, മന്ധ
നാദത്തിലെന്നൊടുരചെയ്തു ദുരന്തവാക്യം:

ആയുസ്സു തീര്‍ന്ന സമയത്തൊരു തുള്ളി വെള്ളം
വായില്‍പ്പകര്‍ന്നു തരുവാനുതകാതെ പോയ
നീയാണു മൂത്തമകനെന്നതുകൊണ്ടു മാത്രം
തീയാണെനിക്കു ഭുവനസ്‌മരണാവശിഷ്ടം

നിന്നമ്മ തന്നണുവില്‍ ഞാന്‍ കലരുന്ന നേരം
അന്നാദിയാമഖില ഭൂതവുമാര്‍ത്തിരമ്പി
ഒന്നായി ഞങ്ങളൊരു മാത്ര നിറഞ്ഞ നേരില്‍
നിന്നാണു നിന്നുരുവമെന്നു മറന്നുപോയ്‌ നീ.

സാനന്ദമമ്മ കരുണാമയി നിന്റെ നാവില്‍
തേനും വയമ്പുമൊരുനാളിലരച്ചു ചേര്‍ത്തു
മാനക്ഷയത്തിലെരികാച്ചി നിനക്കു നല്‍കാം
ഞാനെന്റെ ജീവിതവിഷാന്തകഥാകഷായം.

തീരാക്കുടിപ്പക വളര്‍ത്തിയ മന്ത്രവാദി
പൂരം കഴിഞ്ഞൊ, രിരവില്‍ തിരികേ വരുമ്പോള്‍,
ആരോ പതുങ്ങി വഴിവക്കിലിരുന്നു കമ്പി-
പ്പാരക്കടിച്ചു തലമണ്ട തകര്‍ത്തു വീഴ്ത്തി.

ഹാ, മന്ദഭാഗ്യര്‍, വിപരീതമനസ്കനാകു-
മാ, മന്ത്രവാദിയുടെ മക്കളനാഥരായി
സീമന്തപുത്ര, നിവനന്നുഡുജാല സൂര്യ
സോമപ്രകാശകിരണാവലി കെട്ടുപോയി.

ജീവിക്കുവാനിവനിലേക നിയോഗമേകീ
പൂവല്ലി, പുല്ലു, പുഴു, പല്ലി, പിപീലികാന്തം
ആവിര്‍ഭവിച്ചു മറയുന്ന ജഗത്തിനെല്ലാ-
മാധാരമായി നിലകൊള്ളുമനന്തശക്തി.

പോകേണ്ടിവന്നു പതിനാറുവയസ്സില്‍, രണ്ടാം
ലോകാഹവത്തിലൊരു സൈനികലാവണത്തില്‍;
ആകട്ടെ, യന്നുമുതലെന്നുമൊരേ കൊലച്ചോ-
റാകാമെനിക്കു വിധികല്‍പിത ലോകഭോഗം.

നാലഞ്ചുപേരെ വയറിന്റെ വിശപ്പു തീര്‍ത്തു
പാലിച്ചു തീറെഴുതി ഞാനൊരു മര്‍ത്ത്യജന്‍മം;
ലോലങ്ങളെന്റെ നരഭാവദളങ്ങളെല്ലാം
കാലാതപത്തില്‍ മുരടിച്ചു മുടിഞ്ഞിരിക്കാം.

കല്ലിന്നകത്തു കിനിയും തെളിനീരുപോലെന്‍
കല്ലിപ്പില്‍ നിന്നുമനുരാഗമൊലിച്ച കാലം,
നെല്ലുള്ളൊരാ വലിയ വീട്ടിലെ സന്തതിക്കെന്‍
പുല്ലിന്റെ തുമ്പുമൊരു പൂങ്കണയെന്നു തോന്നി.

എന്നഗ്നി കാണ്‍കെയവളെന്റെ കരം ഗ്രഹിച്ചു
അന്നേയവള്‍ക്കു മുഴുവന്‍ ഗ്രഹവും പിഴച്ചു;
വന്നെങ്കില്‍ വന്നു ഭടനെന്ന വിധിക്കു തന്റെ
ജന്‍മത്തെയും പ്രണയധീരതയാല്‍ തുലച്ചു.

കാര്‍കൊണ്ടലിന്‍ തിര തെറുത്തു കറുത്തവാവു
കോള്‍കൊണ്ട കര്‍ക്കടകരാത്രിയില്‍ നീ പിറന്നു;
ആര്‍ കണ്ടു നീ വളരുമന്നു വെറും വെറുപ്പിന്‍
ചോര്‍കൊണ്ടെനിക്കു ബലിപിണ്ഡമുരുട്ടുമെന്നായ്;

നായെക്കണക്കു കടുചങ്ങലയിട്ടു ബാല-
പ്രായത്തില്‍ നിന്നെ, യടിതന്നു വളര്‍ത്തിയെങ്കില്‍
പേയുള്ള നിന്നെയുലകിന്‍വഴിയേ മെരുക്കാന്‍
ന്യായപ്രകാരമതൊരച്ഛനു ധര്‍മ്മമല്ലീ?

പാഠാലയത്തിലടികൂട്ടിയും, ഒച്ചവെച്ചും
പാഠങ്ങള്‍ വിട്ടു സമരക്കൊടിയേന്തിയും നീ
‘ബീഡിക്കു തീ തരിക’ യെന്നു ഗുരുക്കളോടും
ചോദിച്ചു വാങ്ങി പെരുതായ ഗുരുത്വദോഷം.

വീടിന്റെ പേരു കളയാനിടയായ്‌ ഭടന്റെ
കേടുള്ള ബീജമിവളേറ്റതുമൂലമെന്നു
മാതാവിനോടു പഴി മാതുലര്‍ ചൊന്നതെല്ലാം
കാതില്‍ കഠാരകള്‍ കണക്കു തറച്ചു പോന്നും,

നീ കണ്ട തെണ്ടികളുമായ്‌ക്കെടുകൂട്ടു കൂടി-
ച്ചാകാന്‍ നടക്കുവതറിഞ്ഞു മനം തകര്‍ന്നും
ശോകങ്ങളെന്നെ, അതിര്‍വിട്ടറിയിച്ചിടാതെ
മൂകം സഹിച്ചുമവള്‍ രോഗിണിയായി വീഴ്‌കെ,

ദീപം കെടുത്തി, യിരുളില്‍ ത്തനിയേ, തണുപ്പില്-
ക്കോപം കെടാത്ത ഹൃദയത്തെ ഞെരിച്ചു ഞാനാ-
ബാരക്കിലെപ്പഴുതിലൂടെ ഹിമാദ്രി നിദ്ര
മൂടിക്കിടക്കുവതു നോക്കി നശിച്ചു നിന്നു.

ആശിച്ചവേഷമൊരുനാളുമരങ്ങിലാടാ-
നാകാതെ വീണ നടനാം ഭടനെങ്കിലും ഞാന്‍
ആശിച്ചുപോയി മകനൊന്നിനി മര്‍ത്ത്യവേഷ-
മാടിത്തിളങ്ങുവതു കണ്ടു കഴിഞ്ഞുറങ്ങാന്‍.

ചോടും പിഴച്ചു, പദമൊക്കെ മറന്നു, താളം
കൂടെപ്പിഴച്ചു, മകനാട്ടവിളക്കുപോലു-
മൂതിക്കെടുത്തുവതു കണ്ടു നടുങ്ങി, ശത്രു-
ലോകം വെടിഞ്ഞു പരലോകമണഞ്ഞുപോയ്‌ ഞാന്‍.

ഏതോ നിഗൂഢനിയമം നിഖിലപ്രപഞ്ചം
പാലിച്ചു നില്‍പ്പതു നമുക്കറിവില്ല, പക്ഷേ,
ആശിക്കലാണു വലുതാമപരാധമെന്നാ-
ണാ ശപ്തമായ നിയമത്തിലെ ആദ്യവാക്യം.

ഹാ, ശിക്ഷിതന്‍ സകല ജീവിതകാലവും ഞാന്‍;
ആ ശിക്ഷതന്നെ മരണത്തിനു ശേഷമിന്നും
ക്ലേശപ്പെടുത്തുവതിനിന്നിനിയാര്‍ക്കു സാദ്ധ്യം?
നാശത്തിലാത്മസുഖമെന്നുമെനിക്കു ശീലം.

കാലാവസാനമണയും വരെ വേണ്ടി വന്നാല്‍
മാലൊട്ടുമില്ല നരകാഗ്നിയില്‍ വെന്തുവാഴാന്‍;
കാലന്റെ മുന്നിലുമൊരിഞ്ചു കുലുങ്ങിടാ ഞാന്‍
കാലാരിയെന്റെ കരളില്‍ക്കുടികൊള്‍ക മൂലം.

ഭാവിക്കയില്ല മകനെന്നിനി നിന്നെ ഞാനും
തീ വെച്ചുകൊള്ളുക പിതൃസ്‌മരണക്കു നീയും;
നീ വെച്ച പിണ്ഡമൊരുനാളുമെനിക്കു വേണ്ട,
പോവുന്നു ഞാന്‍ – ഉദയമെന്നെ സഹിക്കയില്ല.

പിന്നെ പ്രേതാവതാരം, ഘനരവസഹിതം
ഗര്‍ജ്ജനം ചെയ്തരങ്ങിന്‍
പിന്നില്‍പ്പഞ്ചേന്ദ്രിയങ്ങള്‍ക്കണിയറ പണിയും
കാലഗേഹേ മറഞ്ഞു;
വന്നൂ, മാര്‍ത്താണ്ഡയാമം, തിരയുടെ മുകളില്‍
പ്പൊങ്ങി പൊന്നിന്‍ കിരീടം;
മുന്നില്‍ ബ്രഹ്മാണ്ഡരംഗേ ജനിതകനടനം,
ജീവചൈതന്യപൂര്‍ണ്ണം.

ഷവര്‍ തുറക്കുമ്പോള്‍
ഷവറിനു താഴെ
പിറന്നരൂപത്തില്‍
നനഞ്ഞൊലിക്കുമ്പോള്‍.

തലേന്നു രാത്രിയില്‍
കുടിച്ച മദ്യത്തിന്‍
വിഷഭാരം വിങ്ങും
ശിരസ്സില്‍ ശീതള
ജലത്തിന്‍ കാരുണ്യം
നനഞ്ഞിറങ്ങുമ്പോള്‍.

ഷവറിനു താഴെ
പിറന്ന രൂപത്തില്‍
ജലത്തിലാദ്യമായ്‌
കുരുത്ത ജീവന്റെ
തുടര്‍ച്ചയായി ഞാന്‍
പിറന്ന രൂപത്തില്‍.

ഇതേ ജലം തനോ
ഗഗനം ഭേദിച്ചു
ശിവന്റെ മൂര്‍ദ്ധാവില്‍
പതിച്ച ഗംഗയും?

ഇതേ ജലം തനോ
വിശുദ്ധ യോഹന്നാന്‍
ഒരിക്കല്‍ യേശുവില്‍
തളിച്ച തീര്‍ത്ഥവും?

ഇതേ ജലം തനോ
നബി തിരുമേനി
മരുഭൂമില്‍ പെയ്ത
വചനധാരയും?

ഷവര്‍ തുറക്കുമ്പോള്‍
ജലത്തിന്‍ ഖഡ്‌ഗമെന്‍
തല പിളര്‍ക്കുമ്പോള്‍

ഷവര്‍ തുറക്കുമ്പോള്‍
മനുഷ്യ രക്തമോ
തിളച്ച കണ്ണീരോ
കുതിച്ചു ചാടുമ്പോള്‍

മരിക്കണേ, വേഗം
മരിക്കണേയെന്നു
മനുഷ്യരൊക്കെയും
വിളിച്ചു കേഴുമ്പോള്‍

എനിക്കു തോന്നുന്നു
മരിച്ചാലും നമ്മള്‍
മരിക്കാറില്ലെന്ന്‌.

ജലം നീരാവിയായ്‌-
പ്പറന്നു പോകിലും
പെരുമഴയായി-
ത്തിരിച്ചെത്തും പോലെ
മരിച്ചാലും നമ്മള്‍
മനുഷ്യരായ്‌ ത്തന്നെ
പിറക്കാറുണ്ടെന്ന്.

ഷവറിനു താഴെ
നനഞ്ഞൊലിച്ചു നാം
പിറന്നു നില്‍ക്കുമ്പോള്‍.

ജലമേന്തിയോടിക്കിതച്ച മേഘം
മലയിൽത്തടഞ്ഞു കമിഴ്ന്നു വീണു
കൊടുമുടിക്കടിയിലേക്കുരുളും കുടത്തിന്റെ
ചടപട ശബ്ദങ്ങൾ കേൾപ്പതില്ലേ?
തണ്ണീർ ചിതറിത്തെറിച്ചതു കാണ്മതില്ലേ
പുഴയിൽ മലവെള്ളം പൊങ്ങി വന്നു;
കരകൾ കവിഞ്ഞു; വയൽ നിറഞ്ഞു
പടിയോളം വന്നെത്തീ, തൊടിയിലും ചെന്നെത്തീ;
ഞൊടിയില് മുറ്റത്തുമോടിയെത്തും, വെള്ള-
മൊടുവിലിറയത്തുമേറിമെത്തും!

ചെറുവഞ്ചി വേഗമിറക്കി വയ്ക്കു;
കുറിയ നയമ്പും തിരഞ്ഞെടുക്കൂ,
തൊടിയീന്നു വയലിലും, വയലിന്നു പുഴയിലും
പുഴയീന്നു കടലിലും പോയരേണം; കയ്യും
തുഴയുമായൊന്നു പൊരുതിടേണം!
കുതിരപോൽ വാശിത്തിമിർപ്പിനോടെ

കുതികൊള്ളുമോടി വയലിലൂടെ
കരിനിറവളനീരിലണിയംകൊണ്ടുഴുതു വൻ-
കുമിള വെൺവിത്ത് വിതച്ചിടും ഞാൻ ; തിര-
കളകൾ നൈമ്പാൽ കൊത്തി നീക്കിടും ഞാൻ

വയലും പുഴയും കടന്നു പോകാം;
കടലിൽക്കടലിൽ പകർന്നു പോകാം;
പഴയകാലത്തു കൊളംബസ്സുപോയപോൽ
പുതിയലോകങ്ങൾ തിരഞ്ഞുപോകാം; നമ്മൾ
പുതുവാനവട്ടങ്ങൾ* തേടിപ്പോകാം

ഉലകിൻ പുലരിയിലിടിക്കൂടി
ഉരുകാത്തവെൺകുളിർ മഞ്ഞുമൂടി
ധ്രുവദീപ്തി തള്ളിക്കളിക്കുന്നതായൊരു
നവലോകമേറെ വടക്കുണ്ട്; മിന്നും
ധ്രുവനതിന്റെ നേരെ മുകളിലത്രെ

അകളങ്കരെസ്കിമോ പിള്ളർ ചെമ്മേ
അവിടെ പ്രതീക്ഷിച്ചിരിച്ചു നമ്മെ
അതിദൂരമാമേതോ ജന്മത്തിൽ, ക്കളികളി
ലവരുറ്റ കൂട്ടുകാരായിരുന്നു; തമ്മിൽ
അകലെയായിട്ടെത്ര നാൾ കഴിഞ്ഞു!

അറുപതു നാഴിക നിന്നു പെം
നറുനിലാവത്തു നാം നൃത്തം ചെയ്യും
ഉരുളറ്റ നായണ്ടിയേറി നീൾക്കുന്തമാർ-
ന്നുരുകാത്ത മഞ്ഞിൽ പുതഞ്ഞുറങ്ങും വെള്ള-
കരടിവേട്ടയ്ക്കു മുതിർന്നിറങ്ങും

തിരകളുറഞ്ഞതിന്റെ കീഴിൽ മേവും
നരയണി”സ്സിൽ മീൻ തിരഞ്ഞുപോകും;
കരളിലെച്ചോര തൻകുഞ്ഞിനെയുട്ടുന്ന
പരമാർഥി പെൻഗ്വിനെപ്പാർത്തു തങ്ങും; മഞ്ഞു-
തറയിൽ മാന്തോലു പുതച്ചുറങ്ങും.

ഉടനെയെൻ വഞ്ചിയിറക്കി വയ്ക്കൂ,
ഞൊടിയിൽ തുഴയുമെടുത്തു നൽകൂ
കൃതിയിൽ പുറപ്പെട്ടു പോകായ്കിൽ മലവെള്ള-
മതിനുടെ പാട്ടിനു പോകുമല്ലോ;യാത്ര-
യതിനോടു കൂടിക്കഴിയുമല്ലോ.

വേഗമുറങ്ങു മകളേ, വെയിൽ
ചായുന്നു കൊന്നപ്പൂപോലെ
അമ്പിളി പൊൻതിടമ്പേന്തും കരിം
കൊമ്പനായ രാത്രി വരുന്നു.
മാനും മുയലും ഉറങ്ങി, കാടും
ആറും കടലുമടങ്ങി
പായലിൽ മീൻ മിഴി പൂട്ടീ, നീല-
ക്കായലിൻ സ്വപ്നമായ് സൂര്യൻ
പക്ഷിയും പാട്ടും മടങ്ങി കൂട്ടിൽ,
അക്ഷരം ഏട്ടിൽ മയങ്ങി.

നീ ഉറങ്ങുമ്പോൾ മകളേ, ലോകം
നീലമയിലിനെപ്പോലെ,
നിൻ മിഴിക്കുള്ളിൽ മകളേ, കല്ലും
പുല്ലും ഏറുന്നു ചിറകിൽ.
നീ മയങ്ങുമ്പോൾ കിനാവിൽ കൊടും-
പോർനിലം പൂക്കളമാകും
അമ്മയില്ലാത്തവർക്കെല്ലാം അപ്പോൾ
അമ്മയായ് ഞാൻ നിലാവാകും.
വറ്റും പുഴയിൽ നീർ പാടും, തളിർ
മുറ്റും ഉണങ്ങിയ കാട്ടിൽ.

വേഗമുറങ്ങു മകളേ, രാവിൻ
പൂമരം പൂത്തുലയുന്നു.
കാറ്റിൻ ചുമലിലെ കാണാച്ചെണ്ട
ചാറ്റൽമഴ തന്നിരമ്പം
വേഗമുറങ്ങു മകളേ, വേഗം
വേഗമുറങ്ങു മലരേ.

പൂവുകൾ തെണ്ടും പൂമ്പാറ്റ
പൂമ്പൊടി പൂശും പൂമ്പാറ്റ
പൂന്തേനുണ്ണും പൂമ്പാറ്റ
പൂവിൽ മയങ്ങും പൂമ്പാറ്റ
എന്തു വെളിച്ചം പൂമ്പാറ്റേ
എന്തു തെളിച്ചം പൂമ്പാറ്റേ
മുങ്ങാം പൊങ്ങാം കുളിർനിഴലിൽ
നീന്താം മറിയാം പൊൻവെയിലിൽ
ഒന്നു തൊടട്ടേ നിൻ ചിറകിൽ
നിന്നു തരാമോ നീയരികിൽ
മഴവിലാണോ നിന്നമ്മ
തരുമോ നീയൊരു കുഞ്ഞുമ്മ

ഉച്ചവെയിലേറ്റു വാടും കൈവല്ലിയിൽ
പിച്ചപ്പാഴ്കുമ്പിളുമേന്തിയേന്തി;
മേല്ക്കുമേൽ വീഴുന്ന പാരുഷ്യമാർന്നിടും
വാക്കുതൻ കല്ലേറു പേറിപ്പേറി;
കണ്ടകാകീർണങ്ങളായിടും വീഥികൾ
കണ്ടകമൊട്ടൊട്ടു വാടിവാടി;
ആശാസുമങ്ങൾ വിരിച്ചിട്ടു മാർഗത്തിൽ
ക്ലേശങ്ങളാകവേ മാറ്റിമാറ്റി;
സ്വപ്നസുഖങ്ങൾതൻ ശീതളച്ഛായയിൽ
സ്വസ്ഥമായ് വിശ്രമം തേടിത്തേടി;
പിന്നിട്ടു കാലടിയോരോന്നും ചിത്തത്തിൻ-
സ്പന്ദനാൽ തിട്ടമായെണ്ണിയെണ്ണി;
വറ്റാത്തൊരിറ്റനുകമ്പ ലഭിക്കുവാൻ
ചുറ്റിത്തിരിഞ്ഞു ഞാൻ നാൾ കഴിപ്പൂ!

മരണമേ! മമ സ്വാഗതം! ഭൂവിൽ മേ-
ലമരണമെന്നതാശിപ്പതില്ല ഞാൻ!
ധരണിയാമിരുൾക്കുണ്ടിൽനിന്നെന്നേക്കും
ശരണമേകുക ശാശ്വതാന്ദമേ!
കരിമുകിൽമാല മിന്നുമൊരംബര-
ത്തെരുവിലെങ്ങുമലയുമെൻ ചിത്തമേ!
മതി, മതി, തവ ചിന്തകളിക്കൊടും-
ചിതയിൽവീണങ്ങു വെണ്ണീറടിഞ്ഞല്ലോ!
വികൃതമാകുന്ന മൃണ്മയീ ഗാത്രം
ചെറുകൃമികൾക്കുമാഹാരമാകട്ടെ!
നിരവധിനാളുകൾകൊണ്ടു ഞാനാർജ്ജിച്ച
നിരുപമാനന്ദസ്വപ്നം തകർന്നുപോയ്!
മമ പ്രണയലതിക തഴയ്ക്കുവാൻ
മരണശാഖയിൽത്തന്നെ പടരണം!
കരൾ തകർന്നു ഞാൻ മണ്ണടിച്ചാലൊരു
കരിയിലപോലുമില്ല കരയുവാൻ
വിടപിയിലൊരു പത്രം കൊഴിയുകിൽ
വിടവവിടെയൊരല്പമുണ്ടാകുമോ?
കടലിനെന്തൊരു നഷ്ടമൊരു തിര
കരയൊടേറ്റു തകർന്നുപോയീടുകിൽ
പുലരിതന്നുടെ പുഞ്ചിരിക്കൊഞ്ചലും
പുറകിലായെത്തും കണ്ണീർപ്രവാഹവും,

വളരൊളി വാനിൽ വീശും കുളുർമതി
വിളറിയങ്ങു മറഞ്ഞുപോകുന്നതും.
ചിര സുകൃതഫലമാം തടില്ലത
ഒരു ഞൊടിയിൽ പിടഞ്ഞുവീഴുന്നതും,
നിരവധി സുമരാജിയെത്തന്നുടെ
നിറകതിരാൾ വിടുർത്തിയ ഭാനുമാൻ
കരുണതെല്ലുമിയലാതവകൾതൻ
മരണശയ്യ വിരിച്ചു പിരിവതും;
പ്രതിദിനം കണ്ടുപോരും പ്രകൃതിക്കെൻ-
പ്രലപനങ്ങൾ വ്യഥാ വിലായ്ത്തോന്നിടാം.
അബലന്മാരുടെ ജന്മമനന്തമാ-
മവശതതന്നണിയറതന്നെയാം.;
മമ തനുവിന്റെ സൗഭാഗ്യം കണ്ടാദ്യം
മതിമറന്നെത്ര തോഷിച്ചതില്ല ഞാൻ!
കഠിനമിക്കായകാന്തിയാം പീയൂഷം
കണവനുള്ളൊരു കാകോളമായെന്നോ!
പരിണയിക്കാനൊരുത്ത,നിവൾ പിന്നെ
പരപുരുഷന്നു പാവയായാടണം!
പ്രണയം – എന്നുടെ ജീവിതസർവസ്വം-
പണയമാക്കണംപോൽ, ഞാൻ പണയത്തിനായ്?
അനഘനിർമ്മല പ്രേമത്തിൻ മുമ്പില-
ക്കനകകുംഭങ്ങൾ പാഴ്ക്കരിക്കട്ടകൾ!
പുതുപരിഷ്കൃതികന്ദളമേശാത്ത
ചെറുകുടിലുകൾ, ചേണെയും സൗധങ്ങൾ!
മധുപപാളി മരന്ദം നുകർന്നേറ്റം
മദതരളിതരായി മടങ്ങുമ്പോൾ,
ഉലകിൽ ദൗഷ്ട്യമറിയാത്ത താരുകൾ
തലകുനിച്ചു കരഞ്ഞു കഴിയണം!
മഹിള ഞാനെന്റെ മാനം നശിപ്പിച്ചീ-
മഹിയിൽ വാഴുമാനാശിപ്പതില്ലല്പം!
സതികൾതന്നുടെ പാദം തുടർന്നിവൾ
പതിവ്രതയായിത്തന്നെ മരിച്ചീടാം!
ഇനിയുമുണ്ടൊരു ജന്മമെനിക്കെങ്കി-
ലിതൾ വിടരാത്ത പുഷ്പമായ്ത്തീരണം;
വിജനഭൂവിങ്കലെങ്ങാനതിൻജന്മം
വിഫലമാക്കീട്ടു വിസ്മൃതമാകണം!

കാലത്തിൻ വേലക്കാരിയാം വാസരം
വേലചെയ്തു വലഞ്ഞു വശംകെട്ടു.
അന്ത്യയാത്രയും ചൊല്ലി,ദ്ദഹിക്കവേ,
അന്തരീക്ഷമിരുണ്ടു പുകയാലേ!
തങ്കരളാം കരിങ്കല്ലലിയാതെ
ശങ്കയെന്യെ, മുതലാളിതൃപ്തിക്കായ്
മങ്കയാൾമൂലമന്നു താനാർജ്ജിച്ച
തങ്കനാണ്യങ്ങനെണ്ണുന്നുഡുച്ഛലാൽ!
അന്തിയോളമലഞ്ഞുനടന്നൊരെ-
ന്നന്തരംഗത്തിനാർത്തി കെടുത്തുവാൻ,
കിട്ടിയില്ലിറ്റു കഞ്ഞിത്തെളിപോലും,
കഷ്ടമെന്നാശയൊക്കവേ നിഷ്ഫലം!
ആലസ്യമെനിക്കെന്നുമരുളുമൊ-
രാലയദ്വാരമെത്തിയുൽക്കണ്ഠയാൽ
മുട്ടി ഞാനിന്നു, മെങ്കിലൊരുത്തരും
കിട്ടിയില്ല, തുറന്നില്ല വാതിൽ മേ;
വെന്തു തീവ്രമെരിയുമെൻ ഹൃത്തിങ്കൽ
ചന്ദനച്ചാർ പുരട്ടും കരത്തിലും
ഇറ്റനുകമ്പ വീഴ്ത്തുവാനില്ലാതെ
വറ്റിയോ? മമ കൈക്കുമ്പിൾ ശൂന്യമായ്!
സ്തന്യമറ്റതാം മാതാവുതൻ ചോര-
തന്നെയല്ലയോ, പൈതൽ നുകരുന്നൂ.

നിഷ്കളങ്കമെൻ കണ്ണീർപ്രവാഹത്താൽ
മൽക്കരക്കുമ്പിൾ പൂർണമായ്ത്തീരട്ടെ,
നീണ്ടുകാണും നിരാശതൻ നർത്തന-
മണ്ഡപമാകുമീ നിശീഥത്തിങ്കൽ,
എന്തുകൊണ്ടു നശിച്ചില്ലീ ബുദ്ബുദം,
വൻതിരമാല തല്ലിത്തകർത്തിട്ടും?
നീളവേ, ഞാൻ വൃഥാവിലായെന്തിനു
‘നളെ’യെന്നു സമാശ്വസിച്ചീടുന്നു?
നാളെയെന്നുടെ പട്ടടയിൽ തൃണ-
നാള-മല്ലയോ? ഇന്നത്തെയാണു ഞാൻ.

രജനിത്തൈവല്ലിയിൽ വിടർന്ന വെള്ളിപ്പൂക്കൾ
വിജനപ്രദേശത്തും വാരൊളി വിതറവേ;
അവയെപ്പുണർന്നെത്തും കൊച്ചന്തിക്കുളിർത്തെന്ന-
ലമലസ്നേഹത്തിന്റെ സന്ദേശം പരത്തവേ;
തകരും താപത്താൽത്തൻ തൂലികയെറിഞ്ഞിട്ടി-
ക്കവിയെന്തേവമേന്തിക്കരവൂ സഗദ്ഗദം?

പൂർണമായില്ലാ കഷ്ടം! സായാഹ്നരാഗത്തിനാൽ
വാർണീഷുപിടിപ്പിച്ചൊരെൻ ചിത്രമതിൻമുമ്പേ,
ഭാവനാലോകം വിട്ടു കീഴ്പോട്ടു പതിച്ചൊരെൻ-
തൂവലു ദൂരത്തെങ്കിലെന്തതിൽ തെറ്റാണാവോ?
പകലാം വെള്ളത്താളിൽപ്പകർത്തിക്കഴിയാത്ത
പല പാഠവുമുണ്ടെൻ ജീവിതഗ്രന്ഥത്തിങ്കൽ;
എഴുതിത്തീർക്കാത്തൊരിച്ചിത്രവും കളയാം കൈ
വഴുതിക്കുതിച്ചൊരാപ്പൈങ്കിളി പോയാൽ പോട്ടെ;
ശരി,യെന്നാലും മുന്നിൽ നില്ക്കുമീ രജനിക്കും
ശിരസ്സിൽ വരയ്ക്കുണ്ടോ വല്ലതുമൊരു മാറ്റം?
കഴിയും കമനീയമാകുമീ രംഗമിപ്പോൾ
പൊഴിയാൻ കണ്ണീരുള്ളോർ സജ്ജരാകുകിൽപ്പോരും!

സത്യസൗന്ദര്യങ്ങൾതൻ സന്ദേശകാരൻ തന്റെ
ശുദ്ധമാനസം വീഴ്ത്തും കണ്ണീരുതാനാം കാവ്യം;

ഒന്നുകിലാനന്ദത്താലല്ലെങ്കിലാതങ്കത്താ-
ലൊന്നിനെൻ ഹൃദയത്തിൽ സ്ഥാനമില്ലല്പം പോലും!
രാഗമൂകമാമൊരു സായഹ്നമുകിലാം ഞാൻ
ത്യാഗിയാം കാർമ്മേഘമായ്ക്കരയാൻ പിറന്നതാം.
മിന്നലിൻ സാരിത്തുമ്പിൽ ചെന്നെത്തിപ്പിടിക്കുവാ-
നൊന്നിവൻ വെമ്പി,ക്കുന്നിൽ തടഞ്ഞു തകരുമ്പോൾ,
തപ്തമാമൊരു ചിത്രമെങ്ങാനും കുളുർത്താൽ ഞാൻ
തൃപ്തനാണതാണെന്റെ ജീവിതമുദ്രാവാക്യം!

കരയാൻ മാത്രം രണ്ടു കണ്ണുമായ്പ്പിറന്ന ഞാൻ
തിരയാനിനിയെങ്ങുമില്ലയെന്നാനന്ദത്തെ.
ഇനിയും പിളർക്കേണം, കൂരിരുൾപ്പാറയ്ക്കുള്ളിൽ
കനിവിന്നുറവൽപ്പമുണ്ടെങ്കിൽ കണ്ടെത്തുവാൻ
സിരയിൽക്കിടപ്പുണ്ടു ചെഞ്ചോര കുറച്ചതും
ചൊരിയാൻ മടിയില്ലിപ്പാഴ്മരുപ്പരപ്പിൽത്താൻ!
പോകട്ടെ മുന്നോട്ടുതാനെന്നാലുമെനിക്കാട്ടെ
ശോകസിന്ധുതന്നാഴം കണ്ടതിനൊന്നാം മുദ്ര!

വിടർന്ന താരിൻ ചിരിയല്ല,തു കൊഴിയുമ്പോൾ
വിടർന്ന നെടുവീർപ്പിൻ മാനസമുണർത്തിപ്പൂ!
മൗക്തികം വിളവതുകൊണ്ടല്ല, നീർപ്പോളകൾ
നിത്യവും തകരലാലാണാഴിയോടെൻ പ്രേമം!
താരകത്തങ്കപ്പുള്ളി താവിടും നീലാംബര-
ധാരിയായെത്തീടുന്ന യാമിനി ചിരിക്കട്ടെ!
കൂരിരുൾദാരിദ്ര്യത്തിന്നുള്ളിൽനിന്നുദ്ഗമിക്കും
നേരിയ നെടുവീർപ്പിൻ കാരണമാരായാം ഞാൻ,
“തകരൂ, തകരൂ”യെൻ മാനസം മന്ത്രിക്കുമ്പോൾ
“നുകരൂ, നുകരൂ”യെന്നോതുവാനശക്തൻ ഞാൻ!
ഞാനെന്റെ ചുടുബാഷ്പാലെൻ കാവ്യം വിരചിക്കാം,
ആനന്ദകാവ്യത്തിന്റെ കർത്തൃത്വം പ്രകൃതിക്കാം!-

കരയല്ലേ തങ്കം! കരയല്ലേ തങ്കം!
കളയല്ലേ കാലം കദനത്താൽ!
അഴകിൻ പൊന്നോടം, ക്ഷണികജീവിത-
മൊഴുകട്ടേതോഷക്കുളിരാറ്റിൽ!

പരിണാമിയാമീ മനുജ ജീവിതം
പലവഴിയൂടെ തിരിയേണം;
ഒരു നീണ്ട യാത്രയ്ക്കടിമയല്ലതി-
നൊരു ഭാരം പേറിത്തളരേണ്ട!

കവിതൻ കണ് ടത്തിൽ കളകളഗാന-
കലവികൾ കലാപരിധികൾ
അതിലംഘിച്ചെന്നുമഭിനവമായി-
യലതല്ലിപ്പായുമവിതർക്കും;
അലരുകൾ വാടും, കൊഴിയു,മായവ-
യണിയുവോനെന്നാൽ കരയേണ്ടാ!

കരയല്ലേ തങ്കം! കരയല്ലേ തങ്കം!
കളയല്ലേ കാലം കദനത്താൽ!
മധുരസംഗീതം പരിപൂർണമാകാൻ
യതി ഭംഗം വന്നെ മതിയാവൂ;
പുരടവർണമാം പുതുനിഴൽ തങ്ങും

പുഴയിലാശീർഷം മുഴുകുവാൻ
അടരും ജീവിതദലമെല്ലാം നിജ-
യരുണനസ്തമിച്ചിരുളുമ്പോൾ
കദനത്തിൻ ചാറു നുകരുവാൻ, ബാഷ്പ-
ഝരികതൻ സ്വർഗമണയുവാൻ,
പ്രണയത്തിൻ കളി മതിയാക്കാൻ കാലം
ക്ഷണനമായ് പിന്നിൽ പിടികൂടും!

കരയല്ലേ തങ്കം! കരയല്ലേ തങ്കം!
കളയല്ലേ കാലം കദനത്താൽ!
അതിവേഗം നമുക്കിവിടെയുള്ളതാ-
മലരറുക്കേണം മതിയോളം;
അമലേയല്ലെങ്കിലണയുമത്തെന്ന-
ലപഹരിച്ചേയ്ക്കുമഖിലവും!
സിരകളിൽ ചുട്ട രുധിരം പായുന്നു
ത്വരിതമായ്, കൺകൾ തെളിയുന്നു!
അവസരം മറ്റില്ലിനിയച്ചുംബന-
ശതമന്യോന്യം നാം പകരുവാൻ!
അറിക നമ്മൾതൻ നിമിഷജീവിതം
സുരഭിലാശയാൽ പരിപൂതം;
നിശിതസുസ്ഥിരകരമാ വാഞ്ഛകൾ
നിയതം തൃപ്തിയാൽ പൊതിയേണം;
സമയത്തിൻ കരതലമൊഴുക്കുന്നു
മരണത്തിൻ മഞ്ജുമണിനാദം!

കരയല്ലേ തങ്കം! കരയല്ലേ തങ്കം!
കളയല്ലേ കാലം കദനത്താൽ!
മഹിതസൗന്ദര്യക്കുളിർനിലാവാക്കും
മതിയിലേകുന്നു മധുപൂരം;
മനുജ ജീവിതക്ഷമികതാളത്തി-
നനുകൂലിച്ചതും നടമാടും;
ചിരിയൊന്നുപോലും മുഴുവനാക്കുവാ-

നരുതാത്ത മർത്ത്യൻ പറയുന്നൂ,
‘അനഘം വിജ്ഞാന,’ മതിനു കാരണ-
മവനുള്ള കാലപരിമാണം;
പരിപൂർണമാക്കാൻ കഴിയുകിലേതും
പരിശൂനംതന്നെ – പരിശൂന്യം!
അഖിലം പൂർണമാണഖിലം ശാന്തമാ-
ണവിടെയാ നിത്യസുരലോകേ;
ശതിയെന്നാൽ മന്നിൽ മഹിതപുഷ്പങ്ങൾ
പരിപൂർണം, നിത്യം മരണത്താൽ!…

മാപ്പെനിക്കേകൂ ഭദ്രേ! മാമകസങ്കേതപ്പൂ-ന്തോപ്പിലെന്നെന്നും നിൽക്കും സുന്ദരവാസന്തികേ!
ഒറ്റവാക്കെനിക്കില്ലിന്നുത്തരമോതാൻ, നിൽക്കാ-
തുദ്ഗമിച്ചിടുമെന്റെ കണ്ണുനീരുറവെന്യേ.
താന്തനായ്, തണലിനും താങ്ങിനുമതീതനായ്,
ഭ്രാന്തനായനാദ്യന്ത ജീവിതാധ്വാവിൻ മദ്ധ്യേ
മൂകമായ്ക്കിടന്നൊരെൻ ജീവനിൽ പ്രേമപ്പുതു-
പ്പൂവിരിപ്പുണ്യാഹസ്സിൻ പുഞ്ചിരി പകർത്തിയും,
“ഉത്സവമുല്ലാസദം ജീവിതം,” ഏവം പാടി
മത്സിരാപ്രവാഹത്തിൽ പൊന്തിരയിളക്കിയും
ലോകത്തിനജ്ഞാതമായീ മണൽപ്പുര തന്നിൽ,
ത്യാഗദേവതേ, നിത്യനർത്തനം നടത്തി നീ!
അന്യനുമഭ്യസൂയചേർത്തിടും വിധത്തിലീ
മന്നിൽ നിന്നെന്നേയ്ക്കുമായെന്നെയുമുയർത്തി നീ!
പകലിൻ പകുതിയിൽ പാതിരാവിനെക്കണ്ടു
പതറിപ്പകച്ചു ഞാൻ നോക്കുന്നു നിരുന്മേഷം!
അസ്വാസ്ഥ്യമലതല്ലുമന്തരരംഗത്തിൻ തപ്ത-
നിശ്വാസം പാളിക്കുന്നെൻ പട്ടടച്ചന്തീയയ്യോ!
ഇരുളാണിരുളെങ്ങുമെങ്ങനെ തുടരും ഞാ-
നിനിയും തീർക്കേണ്ടൊരെൻ തീർത്ഥയാത്രതൻ ശേഷം!
മാർഗ്ഗദർശനം ചെയ്യാനേന്തിയ മണിദീപം
മാറ്റിനിർത്തിയതെന്തെൻ സ്വാർത്ഥാന്ധകാരത്തെത്താൻ!
കാറ്റുവന്നൂതിക്കെടുത്തീടാതെ വസ്ത്രാഞ്ചലാൽ
കാത്തു ഞാൻ സൂക്ഷിക്കയാൽ കെട്ടിതദ്ദീപാങ്കുരം!
ജീവിതമിനിയും ഞാൻ പേറിലും ത്യജിക്കിലു-
മീവിധം കരയുവാനുള്ളതാം തവ ജന്മം!….
അമിതോല്ലാസപ്രദമായ നിൻ മുഖം മേലിൽ
സമുദായത്തിൻ വെറും സംശയമിരുളിക്കും!
ഞാനശക്തനാണതു കാണുവാ, നവസാന-
ഗാനവും പാടാം; പാപപങ്കിലം മമ ജന്മം!
വിണ്ണിനെക്കാട്ടിത്തന്ന നിൻമുഖത്തൊഴിയാത്ത
കണ്ണുനീരർപ്പിച്ച ഞാനെന്നെന്നും കൃതഘ്നൻതാൻ;
പുരുഷത്വത്തിൻ വെറും പര്യായഭേദംമാത്രം
പുരുഷൻ-ക്ഷമിക്കണേ-ഞാനിതാ വിരമിപ്പൂ!…

പുസ്തകം ദൂരത്തെറിഞ്ഞെന്റെ കൂട്ടരി-
പ്പുത്തിലഞ്ഞിച്ചോട്ടിലൊന്നിച്ചിരിക്കുവിൻ;
വിജ്ഞാനജിജ്ഞാസയേറുന്ന നിങ്ങളീ
വിശ്വത്തെ വീക്ഷിച്ചു സംതൃപ്തി നേടുവിൻ;
പുല്ലാണു പുസ്തകജ്ഞാനം പുലരിതൻ
പുല്ലാംകുഴൽവിളി വന്നു പുണരവേ;
തോല്ക്കുകിലെന്തു പരീക്ഷയിൽ? തെല്ലുമേ
തോല്ക്കൊലാ സൗഭഗാസ്വാദനത്തിങ്കൽ നാം
പുസ്തകകീടങ്ങളായിട്ടനാരതം
മസ്തകം താഴ്ത്തി നാം മൗനംഭജിക്കുകിൽ
സാരഗർഭങ്ങളാമോരോ നിമിഷവും
കൂരിരുൾക്കുള്ളിലടിഞ്ഞുപോം നിഷ്ഫലം!
പണ്ടു പഠിച്ചുള്ള പാഠമുരുവിട്ടു
തൊണ്ട വരട്ടുന്ന പണ്ഡിതമ്മന്യരാൽ
ശിക്ഷണം ചെയ്യും കലാലയാലംബർ നാം
ലക്ഷണം കെട്ടവരായിച്ചമഞ്ഞുപോയ്!
വാനവനാകാൻ കൊതിക്കുന്ന മർത്ത്യനെ
വാനരനാക്കും കലാലയാദ്ധ്യായനം
വീതാനുലജ്ജം തുടുങ്ങുന്നതേതൊരു
പാതാളമെത്തുവാനയ്യോ! ഭയങ്കരം!
വാസ്തവം കൈവിട്ടതിൻ പാഴ്നിഴലിനെ
വാഴ്ത്തുവാൻമാത്രം പഠിച്ചവരായ നാം,
അന്തമറ്റുന്മുഖമാകും സനാതന—
ഗ്രന്ഥത്തിലേക്കൊന്നു കണ്ണയച്ചീടുകിൽ
അജ്ഞാതമാമിതിന്നാന്തരാർത്ഥം കുറ—
ച്ചാത്മാവറിയാതെ ശാന്തിയുണ്ടാകുമോ?
അല്പവും നിൽകാതെ കാലമതിനുടെ
രാപ്പകൽത്താളുകൾ മുന്നോട്ടു നീക്കവേ
മർത്ത്യനറിയേണ്ട പാഠങ്ങളെത്രയോ
വ്യർത്ഥമായ് മാഞ്ഞുമറയുന്നു നിത്യവും!
താവുന്ന സംസാരസന്താപമേഖങ്ങൾ
താഴ്വാരമെത്രമേൽ മൂടിനിന്നീടിലും,
പ്രത്യഗ്രഭാഗത്തിലെപ്പൊഴും മിന്നുന്ന
നിത്യപ്രകാശനിമഗ്നശിരസ്കരായ്
ചിന്താനിരതരചലേന്ദ്രരാം, മുനി—
വൃന്ദങ്ങളോതുന്ന ദിവൃതത്ത്വങ്ങളെ
പാട്ടിൽ ഗ്രഹിച്ചു പതഞ്ഞൊഴുകീടുന്ന
കാട്ടാറുതന്നുടെ കമ്രഗാനങ്ങളും;
ജീവിതപത്രങ്ങൾ മേൽക്കുക്മേൽ വീഴ്കിലും,
ഭാവികരങ്ങളാലെത്ര മാച്ചീടിലും
ഭൂയോപി ഭൂയോപി കായത്തിനോടൊത്തു
സായൂജ്യമാളുന്ന തൻനിഴൽപാടിനെ,
ശ്രദ്ധിച്ചുനോക്കിപ്പഠിച്ചാ രഹസ്യങ്ങ—
ളുദ്ധരിച്ചിദ്ധരതന്നിൽ പരത്തുവാൻ
പാടുപെട്ടീടും പരാർത്ഥശരീരരാം
പാദപപാളിതന്നാന്ദോളനങ്ങളും;
വ്യാകരണത്തിന്നിരുമ്പഴിക്കൂടുവി—
ട്ടാകാശമെങ്ങും ചരിക്കും കിളികൾതൻ
സ്വാതന്ത്ര്യസംശുദ്ധഗാനമകരന്ദ—
പൂതകല്ലോലിനിതന്റെ വിശുദ്ധിയും;
സത്തുമസത്തും തിരിഞ്ഞവർക്കുള്ളതാം
സത്യസ്വരൂപം പരത്തിഗ്ഗതഭയം
ആശ്വാസവേവന്നുമേറ്റുന്ന തെന്നലിൻ
ശാശ്വതശാന്തിതൻ സന്ദേശസാരവും
ലോകോത്തരസ്നേഹശുദ്ധിയെ, ദിവ്യമാം
ത്യാഗത്തിലെത്തിച്ചു തൃപ്തരായ്, നിത്യരായ്,
മന്ദഹസിച്ചു മറഞ്ഞുപോയീടുന്ന
മഞ്ഞുകണികതൻ നിസ്വാർത്ഥജന്മവും;
കണ്ടു പഠിക്കുവിൻ, കേട്ടു പഠിക്കിവിൻ,
കണ്ഠം തുറന്നുകൊണ്ടുച്ചരിച്ചീടുവിൻ!….

നാളത്തെ പ്രഭാതമേ, നിൻമുഖം ചുംബിക്കുവാൻ
നാളെത്രയായീ കാത്തുനില്പിതെന്നാശാപുഷ്പം!
നീളത്തിൽ നിന്നെക്കണ്ടു കൂകുവാനായിക്കണ്ഠ-
നാളത്തിൽ ത്രസിക്കുന്നുണ്ടെന്നന്ത്യസംഗീതകം!
പാടിഞാനിന്നോളവും നിന്നപദാനംമാത്രം
വാടിയെൻ കരളെന്നും നിന്നഭാവത്താൽമാത്രം!
ഗോപുരദ്വാരത്തിങ്കൽ നിൽക്കും നിന്നനവദ്യ
നൂപുരക്വാണം കേട്ടെൻ കാതുകൾ കുളുർക്കുന്നു!
ബദ്ധമാം കവാടം ഞാനെന്നേയ്ക്കും തുറന്നാലും
മുഗ്ദ്ധ നീ മുന്നോട്ടെത്താനെന്തിനു ലജ്ജിക്കുന്നു!
അങ്ങു വന്നെതിരേൽക്കാനാകാതെ ചുഴലവും
തിങ്ങുമീയിരുൾക്കുള്ളിൽ വീണു ഞാൻ വിലപിച്ചു.
തെല്ലൊരു വെളിച്ചമില്ലോമനേ, യിതായെന്റെ
പുല്ലുമാടവും കത്തിച്ചെത്തുകയായീ ദാസൻ!….

എന്തിനു താമസിപ്പതാംബികെ, നിന്നുണ്ണിയാ-
മെൻ മുന്നിലണയുവാ?നെങ്ങു നീ മറഞ്ഞിതോ?
എത്രനാളമ്മേ, നിന്നെത്തിരഞ്ഞുംക്കൊണ്ടീവിധം
ഹൃത്തടം കരിഞ്ഞു ഞാൻ കേണുകേണലയേണ്ടു?

പൂർവാശയാറ്റുനോറ്റു സമ്പാദിച്ചൊരു തങ്ക-
പൂങ്കുമാരനെയങ്ങു പൊൽച്ചാറിൽ മുക്കി മുക്കി
നീരാട്ടി മടിത്തട്ടിൽക്കിടത്തിത്താലോലിക്കും-
നേരത്തു നിന്നെത്തേടിയങ്ങു ഞാൻ നടക്കവേ
ആ മണിമുറ്റത്തു നിൻ സ്മിതത്തൂവൊളിയന്യേ

യാതൊന്നും കണ്ടീടാതെ മടങ്ങി നിരാശനായ്‌
പശ്ചിമതടാകത്തിലിറങ്ങി സ്നാനം ചെയ്തു
പൊൽച്ചെമ്പട്ടുടുത്തർക്കദീപവും കൈയ്യിലേന്തി
പ്രാർത്ഥനക്കായിച്ചെല്ലും സന്ധ്യയാം പെൺകൊടിതൻ
പൂവനത്തിലുമമ്മേ, നിന്നെ ഞാൻ തിരഞ്ഞിതേ.

താവകപ്പൂഞ്ചേലതൻ സൗവർണരുചിയല്ലാ-
താവഴിക്കൊന്നും കണ്ടീലാഹന്ത! ദൗർഭാഗ്യമേ
സാധുവാം കൃഷകന്നു നൽകുവാൻ പ്രകൃത്യംബ
സാമോദം സംഭരിച്ച രത്നങ്ങൾ നിറച്ചതാം

ഇരുമ്പുപെട്ടികളും പത്തായങ്ങളുമേറ്റം
നിറച്ചുവച്ചീടിന വിൺതട്ടിൽ മുകളിലും
ഞാനനഞ്ഞെങ്ങും തേടി,-വാർമഴവില്ലാകും നിൻ
മാണിക്യമാലയും പൊൻമിന്നൽകൊഞ്ചിയും കണ്ടേൻ.

സുപ്രഭാതത്തിങ്കലെക്കോകിലഗാനങ്ങളിൽ
കേൾപ്പൂ ഞാൻ നിൻ താരാട്ടിൻതേനൊലിസംഗീതങ്ങൾ
ത്വൽക്കാരമൃദുഘോഷം മാറ്റൊലിക്കൊള്ളുന്നിതേ
നൽക്കുളിർപ്പൂഞ്ചോലതൻ ലോലകല്ലോലങ്ങളിൽ;

നിൻപാദപത്മത്തിന്റെ പാടുകൾ കണ്ടീടുന്നു
ചെമ്പനീർപുഷ്പങ്ങളിൽ സുന്ദരം സമ്മോഹനം;
എന്നാലുമമ്മേ, നിന്നെക്കണ്ടീല, നീയെങ്ങാവോ!
നിന്ന്നുണ്ണിയായോരെന്നെക്കൈവിട്ടു മറകയോ?

മാലുള്ളതാണീ മഹിയെന്നുവെച്ചു 
മാഴ്കുന്നതെന്തിനു മനുഷ്യരേ! നാം ?
തൻസൃഷ്ടിയിൽപ്പെട്ടൊരത്തിനുമീശൻ 
സ്ഥാനത്തെ നൽകേണ്ടതു ധർമമല്ലേ ?

കൈവിട്ടുപൊയ്‌പ്പോയ്  പകലെന്നുവെച്ചു 
കണ്ണീരൊലിപ്പിച്ചൊരു കാര്യമുണ്ടോ ?
വരേണ്ടതല്ലേ നിശയും നമുക്കു  
വപുസ്സിനുതഥാനമുഷസ്സിലേകാൻ ?

ഇന്ൻ പൊളിഞ്ഞാലുഡുപംക്തിയെക്കൊ -
ണ്ടിരുട്ടുതൽക്കാലമകറ്റിയീശൻ 
അടഞ്ഞ കൺ നമ്മൾ തുറന്നീടും മുൻ -
പദദീപമേകുന്നു കൊളുത്തി വീണ്ടും.

വേലയ്ക്കു ദീപപ്രഭയത്ര വേണം ;
വിശ്രാന്തിക്കൊള്ളുന്നതിനിത്രപോരും ;
അതായിരിക്കാം പൊരുളാ പ്രവൃത്തി -
ക്കജൻ ഹിതം മർതത്യനറിഞ്ഞു ചെയ്‌വോൻ.

വിളക്കു കത്തിപ്പനന്തിയായാൽ 
മിന്നാമിനുങ്ങും ത്വരയാർന്നിരിക്കേ,
ദീനത്വമെന്തിന്നു നമുക്കുമാത്രം 
തീക്കോലുരയ്ക്കാൻ? തിരിയിൽക്കൊളുത്താൻ?

അല്ലെങ്കിലും സ്വച്ഛവിവേകദീപ -
മകത്തു കത്തുന്നവളേതു  ധീരൻ 
വിഷാധമേന്തും, വിധി ദൂരെയെങ്ങോ 
വിയത്തിൽ മിന്നിച്ച വിളക്കു കെട്ടാൽ?

ഉണർന്നിടാമെന്നു നിനച്ചുതന്നെ -
യുറങ്ങുവാനോർപ്പതു നമ്മളെല്ലാം ;
പ്രാദുർഭാവിച്ചാൽ മതി,യമമഹതതാം
പ്രത്യാശ സർവതത്തിലുമൊന്നുപോലെ      

മനസ്സിൽ നൈരാശ്യമെഴുന്നവന്നു 
മധ്യാഹ്നവും പ്രത്യഹമർധരാത്രം;
ശുഭം പ്രതീക്ഷിപ്പവനേതു രാവും 
സൂര്യാംശുദീപ്തം പകൽപോലെതന്നെ.

“തളരിത’താരകേ!’ നീയിനിയും
തളരാതെ പാടുന്നതാരു കേൽക്കും?
അതിദദ്ധമായ നിൻ തന്ത്രികളി-
ലനിരുദ്ധഗനത്തിനർത്ഥമില്ലേ!”
“മദിരോത്സവത്തിൽ മുഴുകിയോരോ
മധുമാസം തോഴി, മറഞ്ഞെന്നാലും
അകലെയലസമലയടിക്കും
അരുവിയിഗ്ഗാനങ്ങളേറ്റുപാടും.”
“സ്മരണതൻ മഞ്ജുളമന്ദഹാസം
അരുണാഭമന്നത്തെയന്തരീക്ഷം,
ഇനിയെത്ര കണ്ണീരൊഴുക്കിയാലും
കനിവറ്റ കാലം തെളികയില്ല!”
“അഖിലവും, സാക്ഷിയായ് കണ്ടിരുന്നോ-
രവസരം മേലിലദൃശ്യമെങ്കിൽ,
ഒഴിയാതൊഴുകുമിത്തപ്തബാഷ്പം
മിഴിയിൽനിന്നെന്തും മറച്ചുകൊള്ളും!”
“തളിരുണ്ടത്താരുണ്യശ്രീയിൽത്തത്തും
കളകണ്ഠം പാടിപ്പറന്നുപോയി.”

“മകരന്ദം പെയ്യുമഗ്ഗാനനാള-
മനുവേലമെന്നുള്ളിൽ മാറ്റൊലിക്കും!”
“സുലഭമപ്പുഞ്ചിരിയാകും ചിത്ര-
ശലഭങ്ങളെല്ലാം കരിഞ്ഞുപോയി!”
“അഴകിൻ കണികകളെങ്കിലും ഞാൻ
മഴവില്ലിൽക്കണ്ടുകൊണ്ടാശ്വസിക്കും.”
“പുളകും പുരട്ടീടുമാ വചസ്സാം
പുതുമലരെല്ലാം കൊഴിഞ്ഞുപോയീ!”
“പരമനിർവാണദമാ, മവതൻ
പരിമളധോരണി വീശിവീശി
അഭിരാമ സ്വപ്നശതങ്ങൾ തീർപ്പൊ-
രവഗാഹ കാവ്യങ്ങൾ ഞാൻ പഠിക്കും
പ്രണയത്തിൻ ചഞ്ചൽച്ചിറകു വീശി-
യകലത്തൊരാത്മാവലഞ്ഞുവെന്നാൽ,
കഠിന നിരാശതൻ മണ്ഡലത്തിൽ
തടയും തളരും തകർന്നുപോകും!”
“ഇരുളിന്നടിത്തട്ടിലെത്രയെത്ര
കരളുകൾ തേങ്ങിക്കരഞ്ഞെന്നാലും
കരിയുവാനുള്ള സുമങ്ങളെല്ലാം
വിരിയും വിതറും സുന്ധസാരം
തകരും ഞാൻ-ജീവിതമാകമാനം
പകരാവൂ പാവന പ്രേമഗാനം;
അനഘമാണെന്തിലും മർത്ത്യജന്മം
അനുരാഗിയെന്നാലതിലും കാമ്യം!…”

എത്ര കരികിലും, പിന്നെയും പിന്നെയും
പത്രം മുളയ്ക്കുമെന്നാശാപതംഗമേ!
പോകായ്മ, പോകായ്മ മേല്പോട്ടിരുൾത്തട്ടി-
ലേകാ കിയായിക്കഴിക്കാം കുറച്ചുനാൾ.
വാരുറ്റ വാസരം കേട്ടു ചിരിക്കിലും
വാരുണിയെത്ര മുഖം കറുപ്പിക്കിലും
ഭാവപ്പകർച്ചയൊരല്പം ഗണിക്കാതെ
ഭാവി ഭയാനകമെന്നുമോർത്തീടാതെ
ഇച്ഛയ്ക്കിണങ്ങിയപോലെ പലേതരം
സ്വച്ഛന്ദഗാനങ്ങൾ പാടിപ്പറന്നു നീ
സ്വാതന്ത്ര്യമാരാഞ്ഞു മുന്നോട്ടുപോയതി-
പ്പാരതന്ത്ര്യത്തിൽപ്പതിക്കുവാൻ മാത്രമാം!
അല്പം പരിമിതമെങ്കിലും പിന്നിട്ടൊ-
രപ്രദേശം താൻ പ്രഹർഷപ്രദായകം!
ക്ലേശം പുരണ്ട നിൻ കണ്ഠനാളം കുറ-
ച്ചാശ്വസിച്ചീടുമസ്സംഗീതമണ്ഡപം
നിന്നെ ക്ഷണിക്കയാണിപ്പൊഴും പിന്നോട്ടു
മിന്നൽപ്പിണർക്കരം വീശിയിടക്കിടെ.
ചിന്തയ്ക്കുമപ്പുറത്താരുമറിയാത്ത
ബന്ധുരമായൊരു പഞ്ജരാന്തസ്ഥരായ്
നിന്നെയോർത്തെപ്പൊഴും സ്നേഹഗാനത്തിന്റെ
പൊന്നല വീശുന്ന പുണ്യത്തിടമ്പിനായ്

നിൻ നിത്യസങ്കല്പഗാനം പതിവുപോൽ
വിൺതട്ടിലെങ്ങാനുമെത്തി മുട്ടീടവേ
“ദുസ്സഹം! ദുസ്സഹം! ദുർവിഷപൂരിതം!
ദുഃസ്വഭാവത്തിൻ പ്രദർശന”മാണുപോൽ
കഷ്ടം! ‘കല കല’യ്ക്കെന്ന മഹദ്വാക്യ-
മൊട്ടുമറിയാത്ത സാഹിതീദാസരേ!
ഓലത്തുരുമ്പിൽ മുറുകെപ്പിടിക്കുന്ന
ലീലയ്ക്കു ഞാനിതാ കൈതൊഴാം കൈതൊഴാം
ആവൽച്ചിറകടികൊണ്ടു മുഖരിത-
മാകുന്ന നീരന്ധ്രനീലനഭഃസ്ഥലം
നേരിൽ പ്രഭാകരൻ നീളേ നിറയുന്ന
നീരദപാളിയാൽ നിഷ്പ്രഭനാകവേ
ആവശ്യമില്ല നിന്നാത്മസംഗീതങ്ങ-
ളീവിശ്വമത്രമേൽ പാതാളമാർന്നുപോയ്.
മേൽക്കുമേൽ തിങ്ങുന്ന കൂരിരുൾമഗ്നനാം
രാക്കുയിലോർക്കാതെ രാഗം തുടങ്ങിയാൽ
പേക്കിനാവിങ്കൽ കഴിയുന്ന മൂങ്ങകൾ-
ക്കോർക്കുവാൻ വ,യ്യവ മൂളാൻ തുടങ്ങീടും!
ലോകവികൃതികൾ കണ്ടൊരു താരകം
ശോകരസ സ്ഫുരൽപ്പുഞ്ചിരി തൂകിയാൽ
കാളുമസൂയ ഘനീഭവിച്ചുള്ളതാം
കാളാംബുദങ്ങൾ മുരങ്ങാൻ തുടങ്ങീടും!
ലോകത്തിനുണ്ടൊരു കാഞ്ചനകഞ്ചുകം
ലോലം-സദാചാരമെന്ന നാലക്ഷരം
ആയതിന്നുള്ളിലടയ്ക്കുന്നതില്ലെത്ര
മായാത്ത ബീഭത്സനഗ്നചിത്രം നരൻ!
സത്യം തിരയുമെന്നാത്മാവതിനുടെ
സത്തുമസത്തും തുറന്നുകാട്ടീടവേ
ആട്ടിൻതുകലിട്ട ചെന്നായ്ക്കളൊക്കെയു-
മാർത്തുവിളിക്കുന്നു ‘വിപ്ലവം! വിപ്ലവം!’
ആദർശജീവിതം പാടിനടക്കുന്ന-
മാദൃശരെത്രമേൽ സുസ്ഥിരമാകിലും

മർത്ത്യൻ സമുദായജീവയാണെങ്കിലോ മറ്റഭിപ്രായങ്ങളാദരിച്ചീടണം കാരുണ്യമറ്റ പരിതഃസ്ഥിതികൾതൻ ക്രൂരദംഷ്ട്രയ്ക്കും വിധേയനായീടണം; ആഴമേറീടുന്നൊരാഴി കടക്കിലും ആഴക്കു വെള്ളത്തിൽ മുങ്ങി മരിക്കണം!

എല്ലാവർക്കും തിമിരം നമ്മൾക്കെല്ലാവർക്കും തിമിരം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

രക്തം ചിതറിയ ചുവരുകൾ കാണാം അഴിഞ്ഞ കോലക്കോപ്പുകൾ കാണാം
രക്തം ചിതറിയ ചുവരുകൾ കാണാം അഴിഞ്ഞ കോലക്കോപ്പുകൾ കാണാം
കത്തികൾ വെള്ളിടി വെട്ടും നാദം ചില്ലുകളുടഞ്ഞു ചിതറും നാദം
പന്നിവെടിപുക പൊന്തും തെരുവിൽ പാതിക്കാൽ വിറകൊൾവതു കാണാം
ഒഴിഞ്ഞ കൂരയിൽ ഒളിഞ്ഞിരിക്കും കുരുന്നുഭീതി ക്കണ്ണുകൾ കാണാം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

സ്മരണകുടീരങ്ങൾ പെരുകുമ്പോൾ പുത്രൻ ബലിവഴിയെ പോകുമ്പോള്‍
മാതൃവിലാപത്താരാട്ടിൻ മിഴി പൂട്ടിമയങ്ങും ബാല്യം
കണ്ണിൽ പെരുമഴയായ്‌ പെയ്തൊഴിവതു കാണാം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

പൊട്ടിയ താലിചരടുകൾ കാണാം പൊട്ടാ മദ്യക്കുപ്പികൾ കാണാം
പൊട്ടിയ താലിചരടുകൾ കാണാം പൊട്ടാ മദ്യക്കുപ്പികൾ കാണാം
പലിശ പട്ടിണി പടികേറുമ്പോള്‍ പുറകിലെ മാവിൽ കയറുകൾ കാണാം
തറയിലൊരിലയിലൊരൽപ്പം ചോരയിൽ കൂനനുറുമ്പിര തേടൽ കാണാം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

പിഞ്ചു മടികുത്തമ്പതുപേർ ചേർന്നിരുപതുവെള്ളി
കാശുകൊടുത്തിട്ടുഴുമറിക്കും കാഴ്ചകൾ കാണാം
പിഞ്ചു മടികുത്തമ്പതുപേർ ചേർന്നിരുപതുവെള്ളി
കാശുകൊടുത്തിട്ടുഴുമറിക്കും കാഴ്ചകൾ കാണാം
തെരുവിൽ സ്വപ്നം കരിഞ്ഞ മുഖവും നീട്ടിയ പിഞ്ചു കരങ്ങൾ കാണാം
അരികിൽ ശീമകാറിന്നുള്ളിൽ സുഖശീതള മൃതു മാറിൻ ചൂരിൽ
ഒരുശ്വാനൻ പാൽ നുണവതു കാണാം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

തിണ്ണയിലൻപതു കാശിൻ പെൻഷൻ തെണ്ടി ഒരായിരമാളെ ക്കാണാം
കൊടിപാറും ചെറു കാറിലൊരാൾ പരിവാരങ്ങളുമായ്‌ പായ്‌വതുകാണാം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

കിളിനാദം ഗതകാലം കനവിൽ നുണയും മൊട്ടകുന്നുകൾ കാണാം
കിളിനാദം ഗതകാലം കനവിൽ നുണയും മൊട്ടകുന്നുകൾ കാണാം
കുത്തി പായാൻ മോഹിക്കും പുഴ വറ്റിവരണ്ടു കിടപ്പതു കാണാം
പുഴ വറ്റിവരണ്ടു കിടപ്പതു കാണാം
വിളയില്ല തവളപാടില്ലാ കൂറ്റൻ കുഴികൾ കുപ്പത്തറകൾ
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

ഒരാളൊരിക്കൽ കണ്ണട വച്ചു കല്ലെറി കുരിശേറ്റം
വേറൊരാളൊരിക്കൽ കണ്ണട വച്ചു ചെകിടടി വെടിയുണ്ട
ഒരാളൊരിക്കൽ കണ്ണട വച്ചു കല്ലെറി കുരിശേറ്റം
വേറൊരാളൊരിക്കൽ കണ്ണട വച്ചു ചെകിടടി വെടിയുണ്ട

കൊത്തിയുടയ്ക്കുക ത്തിമിരക്കാഴ്ച്ചകൾ സ്ഫടിക സരിതം പോലേ സുകൃതം
കാടു കരിച്ചു മറിഞ്ഞൊഴുകുന്നൊരു മാവേലിത്തറ കാണും വരെ നാം
കൊത്തിയുടയ്ക്കുക കാഴ്ചകൾ ഇടയൻ മുട്ടി വിളിക്കും കാലം കാക്കുക

എല്ലാവർക്കും തിമിരം നമ്മൾക്കെല്ലാവർക്കും തിമിരം
എല്ലാവർക്കും തിമിരം നമ്മൾക്കെല്ലാവർക്കും തിമിരം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം
മങ്ങിയ കാഴ്ചകൾ കണ്ടു മടുത്തു കണ്ണടകൾ വേണം കണ്ണടകൾ വേണം

ചോര തുടിക്കും ചെറുകയ്യുകളേ പേറുക വന്നീ പന്തങ്ങൾ
ഏറിയ തലമുറയേന്തിയ പാരിൻ വാരൊളി മംഗള കന്ദങ്ങൾ

പണ്ടു പിതാമഹർ കാട്ടിൻ നടുവിൽ ചിന്തകളുരസിടുമക്കാലം
വന്നു പിറന്നിതു ചെന്നിണമോലും വാളു കണക്കൊരു തീനാളം

സഞ്ചിതമാകുമിരുട്ടുകളെല്ലാം സംഭ്രമമാർന്നോരന്നേരം
മാനവർ കണ്ടാരഗ്നിസ്മിതമതിൽ മന്നിലെ വിണ്ണിൻ വാഗ്ദാനം

ആയിരമായിരമാത്തീ ചുംബിച്ചാളി വിടർന്നൊരു പന്തങ്ങൾ
പാണിയിലേന്തി പാടിപ്പാടിപ്പാരിലെ യുവജന വൃന്ദങ്ങൾ

കാലപ്പെരുവഴിയൂടെ പോന്നിതു കാണെക്കാണെ കമനീയം
കാടും പടലും വെണ്ണീറാക്കി കനകക്കതിരിനു വളമേകി

കഠിന മിരുമ്പു കുഴമ്പാക്കിപ്പല കരുനിര വാർത്തു പണിക്കേകി
അറിവിൻ തിരികൾ കൊളുത്തിക്കലകൾക്കാവേശത്തിൻ ചൂടേകി

മാലോടിഴയും മർത്ത്യാത്മാവിനു മേലോട്ടുയരാൻ ചിറകുതകി
പാരിൽ മനുഷ്യ പുരോഗമനക്കൊടി പാറിച്ചവയീ പന്തങ്ങൾ

മെത്തിടു മിരുളിലിതിലെത്ര ചമച്ചു പുത്തൻ പുലരിച്ചന്തങ്ങൾ
ധൃഷ്ടത കൂടുമധർമ്മ ശതത്തിൻ പട്ടട തീർത്തു പന്തങ്ങൾ

പാവനമംഗളഭാവി പഥത്തിൽ പട്ടു വിരിച്ചു പന്തങ്ങൾ
മർത്ത്യ ചരിത്രം മിന്നലിലെഴുതീയിത്തുടു നാരാചന്തങ്ങൾ

പോയ്മറവാർന്നവർ ഞങ്ങൾക്കേകി കൈമുതലായീപ്പന്തങ്ങൾ
ഹൃദയനിണത്താൽ തൈലം നൽകി പ്രാണമരുത്താൽ തെളിവേകി

മാനികൾ ഞങ്ങളെടുത്തു നടന്നു വാനിനെ മുകരും പന്തങ്ങൾ
ഉച്ചലമാക്കീയൂഴിയെ, ഞങ്ങടെയുജ്ജ്വല ഹൃദയസ്പന്ദങ്ങൾ

അടിമച്ചങ്ങല നീറ്റിയുടപ്പാൻ അഭിനവ ലോകം നിർമ്മിപ്പാൻ
ആശയ്ക്കൊത്തു തുണച്ചു ഞങ്ങളെ ആളിക്കത്തും പന്തങ്ങൾ

കൂരിരുളിൻ വിരിമാറു പിളർത്തീച്ചോരകുടിയ്ക്കും ദന്തങ്ങൾ
വാങ്ങുകയായി ഞങ്ങൾ, കരുത്തൊടു വാങ്ങുക വന്നീപ്പന്തങ്ങൾ

എരിയും ചൂട്ടുകളേന്തിത്താരകൾ വരിയായ്‌ മുകളിൽ പോകുമ്പോൾ
ചോര തുടിയ്ക്കും ചെറുകയ്യുകളേ പേറുക വന്നീപ്പന്തങ്ങൾ

എണ്ണീടാത്തൊരു പുരുഷായുസ്സുകൾ വെണ്ണീറാകാം പുകയാകാം
പൊലിമയൊടെന്നും പൊങ്ങുക പുത്തൻ തലമുറയേന്തും പന്തങ്ങൾ

കത്തിന വിരലാൽ ചൂണ്ടുന്നുണ്ടവ മർത്ത്യ പുരോഗതി മാർഗ്ഗങ്ങൾ
ഗൂഢതടത്തിൽ മൃഗീയത മരുവും കാടുകളുണ്ടവ, കരിയട്ടെ

വാരുറ്റോരു നവീനയുഗത്തിൻ വാകത്തോപ്പുകൾ വിരിയട്ടെ
അസ്മദനശ്വര പൈതൃകമാമീയഗ്നി വീടർത്തും സ്ക്കന്ദങ്ങൾ

ആകെയുടച്ചീടട്ടേ മന്നിലെ നാകപുരത്തിൻ ബന്ധങ്ങൾ
ചോര തുടിയ്ക്കും ചെറുകയ്യുകളേ പേറുക വന്നീപ്പന്തങ്ങൾ…

ലോകമേ തറവാട്, തനിക്കി ചെടികളും
പുല്‍കളും പുഴുക്കളും കൂടിതന്‍ കുടുംബക്കാര്‍
ത്യഗമെന്നതേ നേട്ടം, താഴ്മതാൻ അഭ്യുന്നതി,
യോഗവിത്തെവം ജയിക്കുന്നിതെൻ ഗുരുനാഥൻ

താരകമണിമാല ചാർത്തിയാലതും കൊള്ളം
കാറണിചെളി നീളെ പുരണ്ടാലതും കൊള്ളം
ഇല്ലിഹ സംഗം ലേപമെന്നിവ,സമ സ്വച്ഛ-
മല്ലയോ വിഹായസവണ്ണമെൻ ഗുരുനാഥൻ

ദുർജ്ജന്തുവിഹീനമാം ദുർല്ലഭ തീര്ത്ഥഹ്രദം
കജ്ജലോൽഗമമില്ലാത്തൊരു മംഗളദീപം
പാമ്പുകൾ തീണ്ടിടാത്ത മാണിക്യമഹാനിധി,
പാഴ് നിഴലുണ്ടാക്കാത്ത പൂനിലാവെന്നാചാര്യൻ

ശസ്ത്രമെന്നിയെ ധർമ്മസംഗരം നടത്തുന്നോൻ
പുസ്തകമെന്യേ പുണ്യാദ്ധ്യാപനം പുലര്ത്തുന്നോൻ
ഔഷധമെന്യെ രോഗം ശമിപ്പിപ്പവൻ,ഹിംസാ-
ദോഷമെന്നിയേ യജ്ഞം ചെയവവനെന്നാചര്യൻ

ശാശ്വതമഹിംസയാണമ്മഹാത്മാവിൻ വ്രതം
ശാന്തിയാണവിടേയെക്കു പരദേവത പണ്ടേ
ഓതുമാറണ്ടുദ്ദേഹം”മഹിംസാ മണിച്ചട്ട-
യേതുടവാളിൻ കൊടുവായ്ത്തല മടക്കാത്തു”
ഭാര്യയെക്കണ്ടെത്തിയ ധർമ്മത്തിൻ സല്ലാപങ്ങ-
ളാര്യസത്യത്തിൻ സദസ്സിങ്കലെ സ്സംഗീതങ്ങൾ
മുക്തിതൻ മണിമയക്കാൽത്തളക്കിലുക്കങ്ങൾ
മുറ്റുമെൻ ഗുരുവിന്റെ ശോഭവചനങ്ങൾ

പ്രണയത്താലേ ലോകം വെല്ലുമീയോദ്ധവിന്നോ
പ്രണവം ധനുസ്സാത്മവാശുഗം,ബ്രഹ്മ്മം ലക്ഷ്യം
ഓംകരത്തെയും ക്രമാലലിയിച്ചലിയിച്ചു
താൻ കൈക്കൊള്ളുന്നു തുലോം സൂക്ഷ്മമാമംശം മാത്രം

ക്രിസ്തുദേവൻറെ പരിത്യാഗ ശീലവും,സാക്ഷാൽ
കൃഷ്ണനാം ഭഗവാന്റെ ധർമ്മരക്ഷോപായവും,
ബുദ്ധന്റെയഹിംസയും, ശങ്കരാചര്യരുടെ
ബുദ്ധിശക്തിയും, രന്തിദേവന്റെ ദയാവായ്പും
ശ്രീഹരിശ്ചന്ദ്രന്നുള്ള സത്യവും മുഹമ്മദിന്‍
സ്ഥൈര്യവു,മൊരാളില്‍‍ച്ചേര്‍‍ന്നൊത്തുകാണണമെങ്കില്‍
ചെല്ലുവിന്‍‍, ഭവാന്‍മാരെന്‍ ഗുരുവിന്‍‍ നികടത്തില്‍‍
അല്ലായ്കിലവിടുത്തെ ചരിത്രം വായിക്കുവിന്‍.

ഹാ! തത്ര ഭവൽപ്പാദമൊരിക്കൽ ദർശിച്ചെന്നാൽ-
ക്കാതരനതിധീരൻ കർക്കശൻ കൃപാവശൻ
പിശുക്കൻ പ്രദാനോൽക്കൻ പിശുനൻ സുവചന-
ന; ശുദ്ധൻ പരിശുദ്ധ; നലസൻ സദായാസൻ

ആതതപ്രശമനാമത്തപസ്വിതൻ മുന്നി-
ലാതതായി തൻ കൈവാൾ കരിം കൂവള മാല്യം
കൂർത്തദ്രംഷ്ടകൾ ചേർന്ന കേസരിയൊരു മാൻകു-
ഞ്ഞാ; ർത്തേന്തിതടം തല്ലും വൻകടൽ കളിപ്പൊയ്ക
കാര്യചിന്തനചെയ്യും നേരമെന്നേതവിന്ന്
കാനനപ്രദേശവും കാഞ്ചന സഭാതലം;

ചട്ടറ്റ സമാധിയിലേർപ്പെടുമായോഗിക്ക്
പട്ടണ നടുത്തട്ടും പർവത ഗുഹാന്തരം
ശുദ്ധമാം തങ്കത്തെത്താനല്ലയോ വിളയിപ്പ
തിദ്ധർമ്മകൃഷകന്റെ സൽക്കർമ്മം വയൽതോറും?

സിദ്ധനാമവിടുത്തെ ത്തൃക്കണ്ണോ, കനകത്തെ
യിദ്ധരിത്രിതൻ വെറും മഞ്ഞമണ്ണായി ക്കാണ്മു
ചാമരചലനത്താലിളിച്ചുകാട്ടും പിശാ-
ചമഹാവിരക്തൻ പൂജ്യസാമ്രാജ്യശ്രീയും
ഏതു പൂങ്കുഴലിന്നുമഴൽ തോന്നയാവനാരീ
സ്വാതന്ത്ര്യ ദുര്ഗ്ഗാധ്വാവിൽ പട്ടുകൾ വിരിക്കുന്നു
അത്തിരുവടിവല്ല വൽക്കലത്തുണ്ടുമുടു-
ത്തർദ്ധനഗ്നനായല്ലോ മേവുന്നു സദാകാലം!

ഗീതയ്ക്കു മാതാവായ ഭൂമിയെ ദൃഡമിതു-
മാതിരിയൊരു കർമ്മയോഗിയെ പ്രസവിക്കു-
ഹിമവദ്വിന്ധ്യാചല മദ്ധ്യദേശത്തെ കാണൂ
ശമമേ ശീലിച്ചെഴുമിത്തരം സിംഹത്തിനെ-
ഗംഗയാറൊഴുകുന്ന നാട്ടിലേ ശരിക്കിത്ര
മംഗളം കായ്ക്കും കല്പപാദപമുണ്ടായി വരൂ!
നമസ്തേ ഗതതർഷ! നമസ്തേ ദുരാർധഷ!
നമസ്തേ സുമഹാത്മൻ! നമസ്തേ ജഗദ്ഗുരോ

പൊന്നുഷസ്സിന്റെ കൊയ്ത്തില്‍നിന്നൂരി
ചിന്നിയ കതിര്‍ ചുറ്റും കിടക്കെ

മേവി കൊയ്ത്തുകാര്‍ പുഞ്ചയില്‍
ഗ്രാമജീവിതകഥാ നാടകഭൂവില്‍

കെട്ടിയ മുടി കച്ചയാല്‍ മൂടി
ചുറ്റിയ തുണി ചായ്ച്ചൊന്നു കുത്തി

വെറ്റില ചവച്ചുന്മദമോളം
വെട്ടിടും അരിവാളുകളേന്തി

ഒന്നിച്ചാനമ്ര മെയ്യോടെ നില്പൂ
കന്നിപ്പാടത്തു കൊയ്ത്തുകാര്‍ നീളെ

നല്‍പുലര്‍കാലപാടല വാനില്‍
ശുഭ്രമേഘ പരമ്പര പോലെ

ആകെ നേര്‍വഴി പാലിപ്പിനാരും
ആനപോലെ കടന്നു കൊയ്യല്ലേ

താഴ്ത്തിക്കൊയ്യുവിന്‍ തണ്ടുകള്‍ ചേറ്റില്‍
പൂഴ്ത്തി തള്ളൊല്ലേ നെല്ലു പൊന്നാണേ

തത്തപോലെ മണിക്കതിര്‍ മാത്രം
കൊത്തിവയ്കലാ നീ കൊച്ചുപെണ്ണെ

കൊയ്യുവാനോ നീ വന്നതു കൊള്ളാം
കൊഞ്ചുകാളാഞ്ചിമീന് പിടിപ്പാനോ

നീട്ടിയാല്‍പ്പോര നാവുകൊണ്ടേവം
നീട്ടിക്കൊയ്യണം നീയനുജത്തീ

കാതിലം കെട്ടാന്‍ കൈവിരുതില്ലേ
നീ തലക്കെട്ടു കെട്ടിയാല്‍പ്പോരും

ചെമ്മില്‍ച്ചെങ്കതിര്‍ ചേര്‍ത്തരിഞ്ഞേവം
തമ്മില്‍പ്പേശുന്നു കൊയ്ത്തരിവാള്‍കള്‍

പാടുവാന്‍ വരുന്നീലവര്‍ക്കെന്നാല്‍
പാരമുണ്ടു പയ്യാരങ്ങള്‍ ചൊല്‍വാന്‍

തെങ്ങണിത്തണലാര്‍ന്നിവര്‍ തീരത്ത്
അങ്ങ് കൂടിക്കഴിഞ്ഞിടും ഗ്രാമം

നിത്യവും ജീവിതം വിതയേറ്റി
മൃത്യുകൊയ്യും വിശാലമാം പാടം

തത്ര കണ്ടിടാം കൊയ്തതിന്‍ ചാമ്പല്‍
ക്കുത്തിലേന്തിക്കുളുര്‍ത്ത ഞാര്‍ക്കൂട്ടം

അത്തലിന്‍കെടുപായലിന്‍മീതെ
യുള്‍ത്തെളിവിന്റെ നെല്ലിപ്പൂന്തോട്ടം

ചൂഴെയെത്തുന്ന രോഗദാരിദ്ര്യ
ച്ചാഴിയൂറ്റിക്കുടിച്ചതിന്‍കോട്ടം

ചെഞ്ചെറുമണികൊത്തിടും പ്രേമ
പഞ്ചവര്‍ണ്ണക്കിളിയുടെയാട്ടം

എത്ര വാര്‍ത്തകളുണ്ടിതേപ്പറ്റി
ക്കൊയ്ത്തുകാരുടെയിപ്പഴമ്പായില്‍

കന്യ പെറ്റുപോല്‍ മറ്റൊരു ബാല-പെണ്ണിനെ
കട്ടുകൊണ്ടുപോയ് പ്രേയാന്‍

മുത്തന്‍ തൂങ്ങിമരിച്ചുപോല്‍ തായെ
പുത്രന്‍ തല്ലിപോലഭ്യസ്തവിദ്യന്‍

എത്ര ചിത്രം പുരാതനം എന്നാല്‍
പുത്തനാമീക്കഥകളിലെല്ലാം

ധീരം വായ്ക്കുന്നു കണ്ണുനീര്‍ക്കുത്തില്‍
നേരമ്പോക്കിന്റെ വെള്ളിമീന്‍ ചാട്ടം

ആകുലം മര്‍ത്ത്യമാനസം ധീരം
ആകിലും കാലമെത്രമേല്‍ ക്രൂരം

കൊയ്യുവാനോ ഹാ ജീവിതഭാരം
കൊണ്ടുതാനോ കുനിഞ്ഞൊരീ മുത്തി

വായ്‌ച്ചെഴും കന്നിപ്പാടത്തൊരുണ്ണി-
യാര്‍ച്ചപോല്‍ പണ്ടു മിന്നിയ തന്നില്‍

ഇന്നവള്‍ക്കുതിര്‍നെല്ക്കതിര്‍ താഴേ-
നിന്നെടുക്കാനും എത്രതാന്‍ നേരം

ഏറെ വേലയാല്‍ വേദനയാലും
ചോരനീര്‍വറ്റി ചുങ്ങിയ തന്‍മെയ്

നാലുംകൂട്ടി മുറുക്കിയശേഷം
കാലം തുപ്പാന്‍പോംത്തമ്പലം പോലായ്

നെല്ലിനോടു പിറുപിറുത്തെന്തോ
ചൊല്ലിനില്ക്കുമീയന്യയാം നാരി

കന്നിനാളിലേ ഗ്രാമസംഗീത-
കിന്നരന്‍ താലികെട്ടിയ തന്വി

ഇങ്ങു പാടങ്ങള്‍ കോള്‍മയിര്‍ക്കൊള്‍കേ
തെങ്ങുറുമിവാളുച്ചലിപ്പിക്കേ

പാടിപോലിവള്‍ പണ്ടഭിമാനം
തേടുമുത്തരകേരളവീര്യം

ഒറ്റയായ് അവള്‍ പിന്നീടു വീട്ടില്‍
പെറ്റ മാലുകളോടടരാടി

പേപിടിച്ചു കാല്‍ച്ചങ്ങല പുച്ഛം
പേശവേ അന്ത്യഗാനങ്ങള്‍ പാടി

തന്മതിഭ്രമം തീര്‍ന്നുപോയ് എന്നാല്‍
ആ മുളങ്കിളി പാടില്ല മേലില്‍

എന്തിനേറെ ഈ കൊയ്‌വതില്‍ ആരെ
എന്റെയോമലെന്നെന്‍ കരള്‍ ചെല്‍വൂ

കൊയ്ത്തു നിര്‍ത്തിയിടയ്ക്കിടക്കെന്നെ
യെത്തിനോക്കുമേതാളുടെ കണ്‍കള്‍

എന്നിലോരോ കിനാവുകള്‍ പാകി
എന്റെ പാട്ടിന്നു പൂഞ്ചിറകേകി

എട്ടുരണ്ടിലെച്ചാരുത പൊന്മൊ-
ട്ടിട്ടു നില്ക്കുമാപ്പെണ്‍കൊടിപോലും

വേട്ടു കൂട്ടുപിരിഞ്ഞുപോയ് ഏതോ
നാട്ടിലാനന്ദം നാട്ടിയശേഷം

ജീവിതത്തിന്റെ തല്ലിനാല്‍മെയ്യുള്‍-
പ്പൂവിതളുകള്‍ പോയ് വടുക്കെട്ടി

പേര്‍ത്തുമെത്തുമീപ്പാടത്തു കൊയ്യാന്‍
പാഴ് തുണിയില്‍ പൊതിഞ്ഞൊരു ദുഃഖം

വെണ്‍കതിര്‍പോല്‍ നരച്ചൊരാശ്ശീര്‍ഷത്തിങ്കല്‍
നര്‍മ്മങ്ങള്‍ തങ്ങിനിന്നാലും

ആയതിന്‍ മഹാധീരത വാഴ്ത്താന്‍
ഗായകനിവന്‍ കൂടെയുണ്ടാമോ

കന്നിനെല്ലിനെയോമനിച്ചെത്തി
യെന്നൊടോതീ സദാഗതി വായു

നിര്‍ദ്ദയം മെതിച്ചീ വിളവുണ്മാന്‍
മൃത്യുവിന്നേകും ജീവിതംപോലും
വിത്തൊരിത്തിരി വെയ്ക്കുന്നു വീണ്ടും
പത്തിരട്ടിയായ്‌പ്പൊന്‍ വിളയിപ്പാന്

കന്നിനാളിലെക്കൊയ്ത്തിനുവേണ്ടി
മന്നിലാദിയില്‍ നട്ട വിത്തെല്ലാം
പൊന്നലയലച്ചെത്തുന്നു നോക്കൂ
പിന്നയെത്രയോ കൊയ്ത്തുപാടത്തില്

ഹാ വിജഗീഷു മൃത്യുവിന്നാമോ
ജീവിതത്തിന്‍ കൊടിപ്പടം താഴ്ത്താന്‍

തന്‍വിരിമിഴിത്തെല്ലിനാലീ നിന്‍
മുന്നില്‍ നാകം തുറക്കുമീത്തയ്യല്‍

കണ്ണുനീര്‍ച്ചാലില്‍ മണ്ണടിഞ്ഞേക്കാം
നിന്‍പിപഞ്ചിയും മൂകമായ്‌പ്പോകാം

എന്നിരിക്കിലുമന്നെഴും കൊയ്ത്തില്‍
സ്വിന്നമാം കവിള്‍ത്തട്ടിലെച്ചോപ്പാല്‍

ധന്യനാമേതോ ഗായകബാലന്‍
തന്നുയിരിനെയുജ്ജ്വലമാക്കി

തന്വിമാരൊത്തു കൊയ്യുവാന്‍ വന്ന
കന്നിമാസത്തിന്‍ കൗതുകംപോലെ

കണ്ണിനാനന്ദം നല്കിടും ഗ്രാമ
കന്യയാളൊന്നീപ്പാടത്തു കൊയ്യും

നിങ്ങള്‍താനവര്‍‌ ഇന്നത്തെപാട്ടില്‍
നിന്നു ഭിന്നമല്ലന്നെഴും ഗാനം

ഇപ്പൊരുളറിയാതറിഞ്ഞാവാം
നില്പതിമ്പമായ് ഗ്രാമീണചിത്തം

ആകയാല്‍ ഒറ്റയൊറ്റയില്‍ക്കാണു-
മാകുലികളെപ്പാടിടും വീണേ

നീ കുതുകമോടാലപിച്ചാലും
ഏകജീവിതാനശ്വരഗാനം

മുമ്പോട്ടു കാലം കടന്നുപോയീടാതെ
മുമ്പേ സ്മൃതികളാൽ കോട്ട കെട്ടി

വമ്പാർന്നനാചാരമണ്ഡച്ഛത്രരായ്
നമ്പൂരാർ വാണരുളുന്ന നാട്ടിൽ,

കേരളജില്ലയിൽ കേദാരവും കാടു-
മൂരും മലകളുമാർന്ന ദിക്കിൽ,

ക്രൂരമഹമ്മദർ ചിന്തുന്ന ഹൈന്ദവ-
ച്ചോരയാൽ ചൊല്ലെഴും ‘ഏറനാട്ടിൽ’,

വെട്ടുപാതകളിലൊന്നിൽനിന്നുള്ളോട്ടു
പൊട്ടിവളഞ്ഞു തിരിഞ്ഞു പോകും

ഊടുവഴിഞരമ്പൊന്നങ്ങൊരു ചെറു-
പാടത്തിൽ ചെന്നു കലാശിക്കുന്നു.

പൊക്കം കുറഞ്ഞു വടക്കുപടിഞ്ഞാറേ-
പ്പക്കത്തിൽ കുന്നുണ്ടതിൻ ചരിവിൽ,

ശുഷ്കതൃണങ്ങൾക്കിടയിലങ്ങിങ്ങായി
നിൽക്കുന്നിതു ചില പാഴ്മരങ്ങൾ.

കുറ്റിച്ചെടിയിലപ്പുൽത്തറയിൽ ചേർന്നു
പറ്റിയിടയ്ക്കിടെ മിന്നീടുന്നു

ഇറ്റിറ്റു വീണുള്ള ചോരക്കണങ്ങൾപോൽ
തെറ്റിപ്പഴത്തിൻ ചെറുകുലകൾ.

അപ്പാഴ്മരങ്ങളും വാച്ച മുളകിന്റെ
നല്പാകമാം കതിർ ഞാന്നു കാണായ്,

കുപ്പായത്തിൽ തെറിച്ചോലും നിണമോടും
മുല്പെട്ട മാപ്പിളക്കയ്യർപോലെ.

ചെറ്റുദൂർത്തച്ചരിവിലൊരു ജലം-
വറ്റിയ തോടാണതിന്റെ വക്കിൽ

ഒട്ടു കിഴക്കായൊരില്ലിക്കൂട്ടം തെന്നൽ
തട്ടി വടക്കോട്ടു ചാഞ്ഞു നില്പൂ!

വേണുപ്രരോഹമോരോന്നങ്ങതിൽപ്പൊങ്ങി-
ക്കാണുന്നുതേ നിശിതാഗ്രമോടും

കാർക്കശ്യമേലുന്ന കുന്തം കലർന്നൊരു
‘ഗൂർക്കപ്പട’തൻ നളികം‌പോലെ.

അങ്ങടുത്തായ് മേഞ്ഞു നാളേറെയായ് നിറം
മങ്ങിപ്പതിഞ്ഞു പാഴ്പുല്ലുമാടം

കാണാം ചെറുതായകലെനിന്നാലൊരു
കൂണെന്നപോലെ വയൽവരമ്പിൽ.

അന്തികത്തിൽ ചെല്ലുന്തോറുമൊരു ചൊവ്വും
ചന്തവുമില്ലക്കുടിലു കണ്ടാൽ

വൃത്തവും കോണും ചതുരവുമല്ലതി-
ലെത്തിനോക്കീട്ടില്ല ശില്പിതന്ത്രം.

വണ്ണംകുറഞ്ഞൊരു രണ്ടു ചാൺ പൊക്കത്തിൽ
മണ്ണുചുവരുണ്ടകത്തു ചുറ്റും

കോണും മുഴകളും തീർത്തിട്ടില്ലായതിൽ-
ക്കാണുന്നു കൈവിരല്പ്പാടുപോലും.

മുറ്റും കിഴക്കായി വീതികുറഞ്ഞൊരു
മുറ്റമതിനുണ്ടതിൽ മുഴുവൻ

പറ്റിക്കറുകയും പർപ്പടകപ്പുല്ലും
മറ്റു തൃണങ്ങളും മങ്ങിനില്പൂ.

പൊട്ടക്കലമൊന്നിൽ നീരുമൊരു കരി-
ച്ചട്ടിയും കാണാം വടക്കരികിൽ

കന്നുകടിച്ചിലപോയിത്തല ചാഞ്ഞു
നിന്നിടും തൈവാഴതൻ ചുവട്ടിൽ.

തിറ്റാമിപ്പുല്ലുകുടിലിന്നുമംബരം
മുട്ടിവളരുമരമനയ്ക്കും

ചട്ടറ്റ വിത്തൊന്നുതന്നെ-യിതാ വിത്തു
പൊട്ടിവന്നീടും പൊടിപ്പുതന്നെ.

എന്തുള്ളൂ ഭേദമിതുകളിൽപ്പാർക്കുന്ന
ജന്തുക്കൾതാനും സഹജരല്ലോ.

അന്തണനെച്ചമച്ചുള്ളൊരു കൈയല്ലോ
ഹന്ത നിർമ്മിച്ചു ചെറുമനേയും.

ബാഹുവീര്യങ്ങളും ബുദ്ധിപ്രഭകളും
സ്നേഹമൊലിക്കുമുറവകളും

ആഹന്തയെത്ര വിഫലമാക്കിത്തീർത്തു
നീ ഹിന്തുധർമ്മമേ, ‘ജാതി’മൂലം!

എത്ര പെരുമാക്കൾ ശങ്കരാചാര്യന്മാ-
രെത്രയോ തുഞ്ചന്മാർ കുഞ്ചന്മാരും

ക്രൂരയാം ജാതിയാൽ നൂനമലസിപ്പോയ്
കേരളമാതാവേ, നിൻവയറ്റിൽ.

തേച്ചുമിനുക്കിയാൽ കാന്തിയും മൂല്യവും
വാച്ചിടും കല്ലുകൾ ഭാരതാംബേ.

താണുകിടക്കുന്നു നിൻ കുക്ഷിയിൽ ചാണ
കാണാതെയാറേഴു കോടിയിന്നും.

എന്തിന്നു കേഴുന്നു ദീനയോ നീ ദേവി,
എന്തു ഖേദിപ്പാൻ ദരിദ്രയോ നീ?

ഹന്തയിജ്ജാതിയെ ഹോമിച്ചാഴിച്ചാൽ നിൻ
ചിന്തിതം സാധിച്ചു രത്നഗർഭേ.

തൊട്ടുകൂടാത്തവർ തീണ്ടിക്കൂടാത്തവർ
ദൃഷ്ടിയിൽ പെട്ടാലും ദോഷമുള്ളോർ

കെട്ടില്ലാത്തോർ തമ്മിലുണ്ണാത്തോരിങ്ങനെ-
യൊട്ടല്ലഹോ ജാതിക്കോമരങ്ങൾ!

ഭേദങ്ങളറ്റ പൊരുളിനെക്കാഹള-
മൂതിവാഴ്ത്തീടുന്നു വേദം നാലും,

വൈദികമാനികൾ മർത്ത്യരിൽ ഭേദവും,
ഭേദത്തിൽ ഭേദവും ജല്പിക്കുന്നു!

എന്തൊരു വൈകൃതം ബ്രഹ്മവിദ്യേ, നിന്നി-
ലെന്താണിക്കാണുന്ന വൈപരീത്യം?

നിർണ്ണയം നിന്നെപ്പോൽ പാരിലധോഗതി
വിണ്ണവർഗംഗയ്ക്കുമുണ്ടായില്ല.

പോകട്ടെ,യെന്തു പറവൂ-കഥയിതു
പോകട്ടെ-മുൻചൊന്ന ലക്ഷണത്താൽ

കേവലം ശൂന്യമല്ലക്കുടിലുണ്ടതിൽ
പാവങ്ങളായ പുലയരാരോ.

തഞ്ചാറില്ലായതിലഅളേറെ മുറ്റത്തു
സഞ്ചരിക്കാറുമില്ലേറെയാരും

പാടത്തിറങ്ങും വഴിതന്നഹോ കഴൽ-
പ്പാടേറ്റു നന്നേ തെളിഞ്ഞിട്ടില്ല.

അല്ലെങ്കിലിങ്ങീയടിമകൾ പേടിച്ചു
മെല്ലെ നടപ്പതു മണ്ണറിയാ

എല്ലാറ്റിലും തുച്ഛമല്ലോ ചെറുമക്കൾ
പുല്ലുമിവർക്കു വഴിവഴങ്ങാ.

മറ്റുള്ളവർക്കായൂഴാനും നടുവാനും
കറ്റകൊയ്യാനും മെതിക്കുവാനും

പറ്റുമിക്കൂട്ടരിരുകാലിമാടുകൾ
മറ്റു കൃഷിപ്പണി ചെയ്യുവാനും

ഒന്നോർത്താൽ മാടും കയർക്കുമിതുകളോ-
ടൊന്നായവറ്റയെ നാം ഗണിച്ചാൽ

പാരം പവിത്രങ്ങൾ പയ്ക്ക,ളിപ്പാവങ്ങൾ
ദൂരത്തും തീണ്ടുള്ള നീചരല്ലോ

നാഗരികനരലോകത്തിൻ ശ്യാമമാ-
മാകൃതിപൂണ്ട നിഴൽകണക്കേ

പ്രാകൃതർ താണുകിടക്കുന്നുതേയിവ-
രേകാന്തദീപ്തമാമിക്കാലത്തും

എങ്കിലും ഹിന്തുക്കളെന്നുമിവരെ നാം
ശങ്കകൂടാതെ കഥിച്ചിടുന്നു

മുങ്ങിക്കുടക്കും കളിമണ്ണും നേരോർത്താൽ
തുംഗമാം പാറയുമൊന്നാമല്ലോ

അക്ഷരമെന്നതറിവീല, ചാത്തനും
യക്ഷിയും പേയുമിവർക്കു ദൈവം

കുക്ഷിയിൽക്കൊണ്ട കരിക്കാടിയല്ലാതെ
നിക്ഷേപമായിവർക്കൊന്നുമില്ല.

കൂറത്തരമില്ല താരുണ്യത്തിൽ, ചിലർ
കീറക്കരിത്തുണിച്ചീന്തൽ ചാർത്തി

നാണം‌മറയ്ക്കും, ചിലർ നിജായുസ്സൊരു
കോണകംകൊണ്ടു കഴിച്ചുകൂട്ടും.

ഇപ്പോലെ കഷ്ടമധിവസിച്ചീടുന്നി-
തിപ്പൊഴും ലക്ഷങ്ങൾ കേരളത്തെ

അപ്പാവങ്ങൾക്കുള്ളെടുപ്പിന്റെ കേമത്ത-
മിപ്പുല്ലുമാടം പറയുമല്ലൊ.

എന്നാൽ കുടിലിലുമെന്തെങ്കിലും നന്മ-
യൊന്നുണ്ടാം, ദൈവം ദയാലുവല്ലേ!

സന്ദേഹമില്ലിങ്ങു സൗധങ്ങളിൽനിന്നു
പോന്നിപ്പോൾ ശാന്തത മേവുന്നുണ്ടാം.

ഹന്ത പാളയ്ക്കുള്ളിൽ മൂടിമറച്ചൊരു
ചന്തമേറീടും വദനമല്ലേ!

കാണുന്നു നോക്കിൽ പുറമ്പോള നീങ്ങാതെ
ചേണുറ്റു മിന്നുന്ന പൂവുപോലെ.

തറ്റുടുത്തൂരുമറഞ്ഞ മനോജ്ഞമാ-
മൊറ്റക്കണങ്കാൽ മടക്കിവച്ചും,

മറ്റേക്കഴൽ നിലത്തൂന്നിയമ്മുട്ടിന്മേൽ
പറ്റിയ കൈത്തണ്ടിൻചെന്തളിരിൽ

പൂമഞ്ജുവക്ത്രം ചരിച്ചുവച്ചും, മറ്റേ-
യോമൽക്കൈത്താർ നിലത്തൂന്നിക്കൊണ്ടും

കീറപ്പനമ്പായിലാരോ മുഷിഞ്ഞൊരു
കൂറ പുതച്ചു കുനിഞ്ഞിരിപ്പൂ.

നീണ്ടു ചുരുണ്ടേറെ വാച്ച തലമുടി
വേണ്ടപോൽ കെട്ടാതടിക്കഴുത്തിൽ

താറുമാറായ്ക്കിടക്കുന്നുണ്ടൊട്ടൊട്ടു
പാറുന്നുമുണ്ടമ്മുഖാംബുജത്തിൽ

ഓലയിട്ടേറ്റം വടിഞ്ഞിപ്പോൾ ശൂന്യമായ്
ലോലമനോജ്ഞമാം കാതിഴകൾ

തോളോളം തൂങ്ങുന്നു നല്ലാർമുഖശ്രീക്കു
ദോളകൾപോലെ പഴയമട്ടിൽ

നൂനമിവളിക്കുടിലിലിരിക്കിലും
ദീനയെന്നാലും ചെറുമിയല്ല.

കോമളമായിളം‌മാന്തളിർപോലല്പം
ശ്യാമളമാകിലും പൂവൽമെയ്യും

ആഭയും മട്ടുമുടുപ്പുമിവൾക്കുള്ളോ-
രാഭിജാത്യത്തിന്റെ മെച്ചമോതും

അത്തലാർക്കും വായ്ക്കുമിക്കാലം ചാളയി-
ലിത്തയ്യൽ വന്നുകുറ്റുങ്ങിയെന്നാം

നത്തക്കുളത്തിൽ നിയതിയാൽ നീതമാം
മുത്തേലുമോമനച്ചിപ്പിപോലെ.

അയ്യോ ശരി, നെറ്റിത്തിങ്കൾക്കലയിലും,
അയ്യേൽമിഴിപ്പൂങ്കപോലത്തിലും

വാടാത്ത ചെന്തളിർപോലെ മിനുത്തിന്നും
പാടലമാമച്കൊടികൾമേലും,

ഓടാതെനിൽക്കും കടക്കണ്ണിൻകോണിലും
കേടറ്റ ലാവണ്യരാശിക്കുള്ളിൽ

ആടലിൻവിത്തു കുഴിച്ചിട്ടിരിക്കുന്നു
പാടവമുള്ള മിഴിക്കു കാണാം.

വിണ്ടലത്തെങ്ങോ വിളങ്ങിയ താരമേ!
കുണ്ടിൽ പതിച്ചു നീ കഷ്ടമോർത്താൽ!

ഉന്നതഭാഗ്യങ്ങളൊന്നും സ്ഥിരമല്ല,-
യിന്നതിന്നാർക്കേ വരുവെന്നില്ല.

ഭള്ളാർന്ന ദുഷ്ടമഹമ്മദന്മാർ കേറി-
ക്കൊള്ളയിട്ടാർത്തഹോ തീ കൊളുത്തി

വെന്തുപോയോരു വമ്പിച്ച മനയ്ക്കലെ
സന്താനവല്ലിയാണിക്കുമാരി.

കൊള്ളക്കാരൊട്ടാളെ വെട്ടിക്കൊലചെയ്തും
‘അള്ളാ’ മതത്തിൽ പിടിച്ചു ചേർത്തും

ഉള്ളിൽ നടക്കും തിരക്കിലിരുട്ടിലി-
പ്പുള്ളിമാൻ കണ്ണിയാൾ ചാടിപ്പോന്നാൾ.

നായാട്ടിനായി വളഞ്ഞ വനം വിട്ടു
പായുന്നൊരൊറ്റ മാൻകുട്ടിപോലെ,

വേകുന്ന സൗധം വെടിഞ്ഞു പറന്നുപോ-
മേകയാം പ്രാവിൻകിടാവുപോലെ,

ആയാസമാർന്നികുലകന്യ ഹാ! വിധി-
ത്തായാട്ടിനാൽ വന്നീ മാടം‌പൂക്കാൾ.

പാവമിപ്പെൺകൊടി ശാപം‌പിണഞ്ഞൊരു
ദേവതപോലെയധ:പതിച്ചാൾ.

ഒട്ടുവെളിക്കോട്ടുഴന്നുനോക്കിത്തണ്ടും
മുട്ടും മിനുത്തെഴുമില്ലിത്തൂണിൽ

കെട്ടിവളർത്തിക്കുലച്ച പൂവല്ലിപോൽ
മുട്ടിയിരുന്നിപൊളിന്നതാംഗി

മറ്റൊരു ലക്ഷ്യത്തിൽ കണ്ണയച്ചീടുന്നു
മുറ്റും തൻമുമ്പിൽ കുടിലിനുള്ളിൽ.

ഉറ്റവരുണ്ടാമടുത്താരോ തന്വിക്കു
ചെറ്റനങ്ങുന്നുണ്ടു ചുണ്ടുതാനും.

അംഗുലീപല്ലവം ചൂണ്ടുന്നഹോ,
ഭംഗിയിൽ തയ്യൽ കുലുക്കിടുന്നു.

അല്ലലിൻഭാരം കുറയുമാറാരോടോ
സല്ലപിക്കുന്നിവൾ തർക്കമില്ല.

ഹന്ത! മിനുത്ത മുളമ്പീലിച്ചട്ടങ്ങൾ
പന്തിയിൽ നല്പനനാരാൽ കെട്ടി

ചന്തത്തിലീർക്കിലാൽ തീർത്ത കിളികൂടൊ-
ന്നന്തികത്തുണ്ടിതാ തൂങ്ങിടുന്നു.

ആയതിന്മദ്ധ്യേ വിലങ്ങനെ വച്ചിട്ടു-
ള്ളായതമായൊരു കോലിൽപ്പറ്റി

ആനതപൂർവ്വാംഗിയായെതിരേയൊരു
‘മൈന’യിരിക്കുന്നു കൊഞ്ചിക്കൊഞ്ചി.

ചുട്ടകിഴങ്ങിൻമുറിയും ചിരട്ടയി-
ലൊട്ടു ജലവുമക്കൂട്ടിൻകോണിൽ

ഇച്ഛവരുമ്പോളെടുത്തു കഴിപ്പാനായ്
വച്ചിരിക്കുന്നുണ്ടു വൃത്തിയായി.

തങ്കദ്യുതിയാർന്ന ചൂണ്ടുമതേനിറം
തങ്കും നയനപരിസരവും

മാവിൻകരുന്തളിർമേനിയും തൂവെള്ള-
ത്തൂവൽതിളങ്ങുമടിച്ചിറകും

താവുന്നൊരിക്കളിക്കോപ്പിനോടാണിവൾ
പാവം സംസാരിപ്പതിന്നഥവാ,-

ആധിപ്രവാഹം കരക‌വിഞ്ഞോടുന്ന
ചേതസ്സിനേതു പഴുതു പോരാ.

ചൊല്ലുന്നു തേന്മൊഴിയാളച്ചിറകേലും
ചെല്ലസ്സഖിയോടാ’യോമലാളേ,

വല്ല കഥയും പറകെടോ നീ, കാലം
വല്ലാത്ത ഭാരമായ്, നീങ്ങാതായി.

ഇറ്റിറ്റു വീഴുന്ന തേന്തുള്ളിയെൻ ചെവി-
ക്കിറ്റിച്ചിന്നാർത്തി നീയേറ്റിടുന്നു.

ഒറ്റമൊഴിയും മുറിവാക്യവും മേലിൽ
പറ്റില്ലെനിക്കു മുഷിഞ്ഞു മൈനേ.

എന്തെടോ നോക്കുന്നിതെന്നെ,പ്പുകയുന്നോ
ചിന്തയാൽ നിന്റെ ചെറുതലയും?

സ്വന്തകുലവും കുലായവും വിട്ടിന്നു
ബന്ധനമാർന്നല്ലോ വാഴ്വു നീയും.

പക്ഷേ,യെനിക്കിന്നതുകൊണ്ടുതാൻ നിന്നിൽ
പക്ഷമേറുന്നതാം പക്ഷിവര്യേ.

തുല്യവിപത്താർന്നോർ തമ്മിലേലും വേഴ്ച
തെല്ലൊരാശ്വാസമേകുന്നതല്ലോ.

കഷ്ടം! കനകമുഖിയെനിക്കായ് വ്യഥാ
കഷ്ടപ്പെടുന്നു നീ, വേണ്ട വേണ്ട,

വിട്ടുകളവൻ പ്രിയേ, നിന്നെ, നിന്മേലു-
ള്ളിഷ്ടമേയെൻ കൈ തടയുന്നുള്ളു.”

എന്നാഞ്ഞു പഞ്ജരവാതിൽ തുറക്കുവാൻ
സുന്ദരി കൈവല്ലിയൊട്ടു നീട്ടി;

സന്ദേഹിക്കുന്നു നെടുവീർപ്പിടുന്നഹോ
മന്ദാക്ഷമാർന്നു വിരമിക്കുന്നു.

“അല്ലല്ല! തെറ്റിയെനിക്കോമനേ, ചെയ്യാ-
വല്ലിതു നിന്നെ വിടാവതല്ല.

തെല്ലതിന്നാകാതെയെൻ കൈ തടയുന്നു
വല്ലാത്ത ചങ്ങല വേരൊന്നയ്യോ!

എന്നിലലിഞ്ഞേകനേകിയേകാന്തത്തിൽ
നിന്നെയെനിക്കു വിനോദമേകാൻ

എങ്ങനെ ഞാൻ തല്പ്രണയം ഗണിയാതെ
ചങ്ങാതിയാളേ, വിടുന്നു നിന്നെ;

എന്നല്ല, നീയിനി മോചിച്ചു കൂട്ടത്തിൽ
ചെന്നാലും പക്ഷികൾ ശണ്ഠകൂട്ടാം.

ഇല്ലങ്ങളൊന്നിലീ ഞാൻ ചെന്നാലപ്പോലെ-
യെല്ലാരുമാട്ടിപ്പുറത്തുതള്ളാം

പോകേണ്ട, പോകേണ്ടയോമനേ, നമ്മൾക്കു
ചാകും‌വരയ്ക്കിക്കുടിലിൽ വാഴാം

ഏകട്ടെയാശ്വാസം നമ്മൾക്കിനി നമ്മെ-
ശ്ശോകത്തിലാഴ്ത്തിയ ദൈവംതന്നെ.

പ്രത്യേകിച്ചോമലേ, നിന്നഴലിന്നെന്റെ
ദു:സ്ഥിതിയോർക്കുമ്പോൾ സാരമില്ല.

സ്വച്ഛന്ദമോടിനടക്കാമെന്നുള്ളൊരു
മെച്ചമേയുള്ളു നിനക്കു പോയാൽ.

ഇത്തരം കൂടൊരു കാട്ടുപക്ഷിക്കില്ല-
യിത്ര സുഖവുമില്ലോർത്തുകണ്ടാൽ.

ഞാനോ വലിയൊരു നമ്പൂരിയാഢ്യന്റെ
മാനദയായ പെൺകുട്ടിയല്ലോ

എന്തറിവൂ നീ മനയ്ക്കലെ പ്രൗഢിയു-
മന്തസ്സും ഞാനതു ചൊല്ലിയാലും.

ഉച്ചമാമില്ലത്തെ വെണ്മാടമൊന്നിന്റെ
മച്ചിന്നകത്തേ മണിയറയിൽ

ഇച്ഛാനുകൂലസുഖം‌പൂണ്ടു മേവിനേ-
നച്ഛനുമമ്മയ്ക്കും പ്രാണനായ് ഞാൻ

എന്തു ചെയ്തീടാനുമേറെപ്പരിജന-
മോടിവന്നങ്ങു വണങ്ങിനിൽക്കും

സ്വന്തനീരാട്ടുമുടയാടചാർത്തലും-
കൂടിയവർ നിന്നെ ചെയ്യിപ്പിക്കും.

പന്തിയിൽ ചിക്കിയുണക്കും തലമുടി
ചന്തത്തിൽ കോതി മുടഞ്ഞുകെട്ടും.

തക്ക മിനുക്കിയണിയിക്കും കർണ്ണത്തിൽ
സംസ്കരിക്കും മിഴിയഞ്ജനത്താൽ.

വെൺകലക്കാപ്പുകളെല്ലാം കരങ്ങളിൽ
തങ്കപ്രഭയിൽ വിളക്കിച്ചാർത്തും.

തോഴിമാരിങ്ങനെ ചെയ്യുമെല്ലാമെനി-
ക്കൂഴംതെറ്റാതെയും നിത്യമായും.

കോണിയിറങ്ങീട്ടില്ലോമനേയേറെ ഞാൻ
നാണം വെടിഞ്ഞു നടന്നിട്ടില്ല.

വട്ടകൂടയും ‘വൃഷലി’യും കൂടാതെ-
യൊട്ടെൻ കുളക്കടവോളവും ഞാൻ

ധന്യനാമച്ഛനൊഴിഞ്ഞെൻ മുഖം തന്നെ-
യന്യപുരുഷന്മാർ കണ്ടിട്ടില്ല.

കൊഞ്ചി ഞാൻ ചൊൽവതു കേട്ടിട്ടില്ലാരുമെൻ-
പഞ്ചവർണ്ണപ്പൂങ്കിളിയല്ലാതെ.

വേണ്ടാ പറയേണ്ടയെന്റെയ്ബ്ഭാഗ്യങ്ങൾ
വീണ്ടും വരാതെ പറന്നുപോയി.

തണ്ടലർസംഭവനങ്ങനെയെൻപിഞ്ചു-
മണ്ടയിൽ താഴ്ത്തിയെഴുതിപ്പോയി.

നിന്നെ മുഷിപ്പിക്കുന്നുണ്ടാവാം, നിർത്തി ഞാൻ,
പൊന്നേലും ചുണ്ടാളേയെൻ പുലമ്പൽ.

അല്ല! നീയാസ്യം ചരിച്ചു ചെവികൊടു-
ത്തെല്ലാം ശ്രദ്ധിച്ചുതാൻ കേൾക്കുന്നല്ലോ.

ചൊല്ലുവാൻ കെഞ്ചുപോലോമൽചെറുമിഴി
തെല്ലു ചാച്ചെൻ മുഖം നോക്കുന്നല്ലോ.

വീണ്ടും പറവൻ, നിനക്കു രസമുണ്ടു;
നീണ്ട പകൽതാണ്ടാനുണ്ടെനിക്കും.

ഇണ്ടലിൻഭാരം മൊഴിയാൽ കുറകിലുൾ-
ത്തണ്ടിനു താങ്ങാറാം ജീവിതവും.

അല്ലലെനിക്കു പിണഞ്ഞതു ചൊല്ലുവൻ
കല്ലും കരഞ്ഞുപോമക്കഥ നീ

ഓമനേ, കേട്ടു നിലവിളിച്ചീടല്ലേ,-
യാമയം നീയെനിക്കേറ്റിടല്ലേ.

ചിന്നുന്ന വെൺകതിർ തൂവിയോരന്തിയിൽ
കന്നിയിളന്തിങ്കൾ പൊങ്ങിനിന്നു,

പശ്ചിമദിക്കിന്റെ നെറ്റിയിൽ മാലേയ-
ക്കൊച്ചുതിലകത്തിൻകീറുപോലെ.

പിച്ചി വിടർന്നു പുതിയ പരിമളം
മച്ചിന്മേലെൻകിളിവാതിലൂടേ

പിച്ചയായുള്ളിൽ ചരിക്കുമിളങ്കാറ്റിൽ
സ്വച്ഛന്ദമേറിപ്പരന്നിരുന്നു.

തൂമഞ്ജുചന്ദ്രികയെന്റെ മഞ്ചത്തിലെ-
പ്പൂമെത്തമേൽ വെൺവിരിപ്പിന്മീതെ

ശ്രീമെത്തുമന്യവെൺപട്ടുഗവാക്ഷത്തിൻ-
സീമയിലൂടെ വിരിച്ചിരുന്നു.

വ്യോമത്തിൽ വർണ്ണം തെളിഞ്ഞുവിളങ്ങിയൊ-
ട്ടോമനത്താരങ്ങൾ പൂമുറ്റത്തിൽ

തൂമുല്ല തങ്കച്ചെറുചമ്പകമോമൽ-
ച്ചേമന്തിയെന്നീ പൂവൃന്ദം‌പോലെ,

അത്താഴവും വായനയും കഴിഞ്ഞു ഞാൻ
ചിത്താനന്ദം പൂണ്ടു കട്ടിലേറി,

പൊക്കിത്തല പൂന്തലയണമേൽ ചേർത്ത-
ങ്ങക്കാഴ്ചകണ്ടു ശയിച്ചിരുന്നു.

തെറ്റെന്നു പിന്നെ പ്രകാശമിരുട്ടിന്റെ
മറ്റേത്തലയെന്നു ചൊല്ലിച്ചൊല്ലി

വെണ്മതിക്കൂമ്പു തമസ്സിൽ മുങ്ങി മെല്ലേ
മന്മതി മുങ്ങി സുഷുപ്തിയിങ്കൽ.

അയ്യോ! പൊന്നോമനേ,യപ്പുറം ചൊല്ലുവാൻ
വയ്യേ, നിനയ്ക്കുവാൻപോലും വയ്യേ!

ചീർപ്പുണ്ടാകുന്നു ശരീരം വിറയ്ക്കുന്നു,
വീർപ്പുമുട്ടുന്നു കുഴങ്ങുന്നു ഞാൻ

അത്ര ഭയാനകമിപ്പോഴുമോർക്കുമ്പോൾ
ചിത്തം ഞടുങ്ങിപ്പോമച്ചരിതം

ഒട്ടാകെയങ്ങൊരു ഘോരാരവം കേട്ടു
ഞെട്ടിപ്പിണഞ്ഞഹോ ഞാനെണീറ്റു.

ലോകം തകരും‌വിധം തോന്നി, ഞാനോർത്തു
ഭൂകമ്പമെന്നോ പ്രളയമെന്നോ.

മുറ്റത്തേക്കാഞ്ഞു ജനവാതിലൂടെ ഞാൻ
ചെറ്റൊന്നു നോക്കിപ്പകച്ചുപോയി.

കണ്ണു കബളിപ്പിക്കുന്നെന്നു തോന്നി,യെൻ-
കാതെന്നെ വഞ്ചിക്കുന്നെന്നു തോന്നി.

ദുർന്നരകത്തില്പ്പതിക്കയോ ഞാൻ ഘോര-
ദുസ്സ്വപ്നം കാൺകയോയെന്നു തോന്നി.

കാളുന്ന പന്തങ്ങൾ തീവെട്ടികളിവ
മേളിച്ച ദീപ്തി പരന്നുകാണായ്

ഉഗ്രമായ്ച്ചൂഴുമിരുട്ടിന്റെ മദ്ധ്യത്തൊ-
രഗ്നിമയമാം തുരുത്തുപോലെ.

ക്രൂരമുഖവും കടുത്ത തടിയുമായ്
പാരം ഭയങ്കരരയ്യോ! കൈയിൽ

വാളും വാക്കത്തിയും തോക്കും വടിയുമു-
ള്ളാളുകളെങ്ങും ഞെരുങ്ങിക്കാണായ്.

താടികൾ നീട്ടിയും വെട്ടിപ്പലവിധം
പേടിയാമ്മാറു തെറുത്തുവച്ചും

തൊപ്പിയിട്ടും ചിലർ കുപ്പായമിട്ടുമ-
ങ്ങല്പം ചിലർ നിലയങ്കിയാർന്നും,

കട്ടി’ക്കയലി’മീതേയരഞ്ഞാൺ ചേർത്തു
കെട്ടിയുടുത്തും ചിലർ, ചിലപേർ

വക്കിൽ നിറംകാച്ചിയോരു വെണ്മുണ്ടര-
വാറിട്ടിറുക്കിയുടുത്തുമുള്ളോർ.

ഒട്ടാൾ മരച്ചെരുപ്പുള്ളോ,രില്ലാത്തവ-
രൊട്ടുപേരങ്ങനെയങ്കണത്തിൽ

കഷ്ടം! കാണായിതസംഖ്യമ്പേരെല്ലാരും
ദുഷ്ടമഹമ്മദരാക്ഷസൻമാർ!

കൂർത്തോരിരുമ്പുകോൽകൊണ്ടകത്തേ മതിൽ
കുത്തിച്ചിലർനിന്നിടിച്ചിടുന്നു.

കട്ടികൂടീടും കതകുകൾ മേലോങ്ങി
വെട്ടുന്നഹോ ചിലർ, വെണ്മഴുവാൽ.

താക്കോൽ ലഭിക്കുവാൻ കാര്യസ്ഥനെച്ചിലർ
നോക്കിത്തിരക്കിൽ നടന്നിടുന്നു.

തോക്കൊഴിക്കുന്നിതിടയിൽ മനയ്ക്കലെ-
യാൾക്കാരണഞ്ഞാലവരെ നോക്കി.

ഉദ്ധതന്മാർ പിന്നെക്കോപം സഹിയാഞ്ഞു
ചത്തുവീണോരെച്ചവിട്ടിടുന്നു.

ശുദ്ധിയില്ലാത്ത മലയാള ഭാഷയിൽ
ക്രുദ്ധിച്ചസഭ്യങ്ങൾ ചൊല്ലിച്ചൊല്ലി

താനേ ചിലർ കലിയാർന്നു മദം‌പെടു-
മാനപോൽ കൂക്കിവിളിച്ചിടുന്നു.

ഘോരമിശ്ശബ്ദങ്ങൾ മാറ്റൊലിക്കൊണ്ടഹോ!
ദൂരത്തിരുട്ടുമലറിടുന്നു!

അയ്യോ! കാര്യസ്ഥനെ ദുഷ്ടരിതാ പിന്നിൽ
കൈയുകൾ കെട്ടിക്കുനിച്ചുനിർത്തി

ഹാ പാപം! വാളൊന്നു പാളുന്നിതായിടി-
ത്തീപോലെ തദ്ഗളനാളത്തൂടെ.

ചുറ്റുമറകളിലുള്ള പരിജനം
മുറ്റത്തു ചാടിനിന്നീടും‌മുമ്പേ

കഷ്ടം! നിലം‌പതിക്കുന്നിതാ പാവങ്ങൾ
വെട്ടുകളേറ്റും വെടികൾകൊണ്ടും.

ഘോരം! ശവങ്ങൾ പിടഞ്ഞടിഞ്ഞും ചുറ്റും
ചോരച്ചെഞ്ചോല ചുഴിഞ്ഞുപാഞ്ഞും

ഒട്ടാകെയങ്ങൊരു ഘോരാരവം കേട്ടു
ഞെട്ടിപ്പിണഞ്ഞഹോ ഞാനെണീറ്റു.

ലോകം തകരും‌വിധം തോന്നി, ഞാനോർത്തു
ഭൂകമ്പമെന്നോ പ്രളയമെന്നോ.

മുറ്റത്തേക്കാഞ്ഞു ജനവാതിലൂടെ ഞാൻ
ചെറ്റൊന്നു നോക്കിപ്പകച്ചുപോയി.

കണ്ണു കബളിപ്പിക്കുന്നെന്നു തോന്നി,യെൻ-
കാതെന്നെ വഞ്ചിക്കുന്നെന്നു തോന്നി.

ദുർന്നരകത്തില്പ്പതിക്കയോ ഞാൻ ഘോര-
ദുസ്സ്വപ്നം കാൺകയോയെന്നു തോന്നി.

കാളുന്ന പന്തങ്ങൾ തീവെട്ടികളിവ
മേളിച്ച ദീപ്തി പരന്നുകാണായ്

ഉഗ്രമായ്ച്ചൂഴുമിരുട്ടിന്റെ മദ്ധ്യത്തൊ-
രഗ്നിമയമാം തുരുത്തുപോലെ.

ക്രൂരമുഖവും കടുത്ത തടിയുമായ്
പാരം ഭയങ്കരരയ്യോ! കൈയിൽ

വാളും വാക്കത്തിയും തോക്കും വടിയുമു-
ള്ളാളുകളെങ്ങും ഞെരുങ്ങിക്കാണായ്.

താടികൾ നീട്ടിയും വെട്ടിപ്പലവിധം
പേടിയാമ്മാറു തെറുത്തുവച്ചും

തൊപ്പിയിട്ടും ചിലർ കുപ്പായമിട്ടുമ-
ങ്ങല്പം ചിലർ നിലയങ്കിയാർന്നും,

കട്ടി’ക്കയലി’മീതേയരഞ്ഞാൺ ചേർത്തു
കെട്ടിയുടുത്തും ചിലർ, ചിലപേർ

വക്കിൽ നിറംകാച്ചിയോരു വെണ്മുണ്ടര-
വാറിട്ടിറുക്കിയുടുത്തുമുള്ളോർ.

ഒട്ടാൾ മരച്ചെരുപ്പുള്ളോ,രില്ലാത്തവ-
രൊട്ടുപേരങ്ങനെയങ്കണത്തിൽ

കഷ്ടം! കാണായിതസംഖ്യമ്പേരെല്ലാരും
ദുഷ്ടമഹമ്മദരാക്ഷസൻമാർ!

കൂർത്തോരിരുമ്പുകോൽകൊണ്ടകത്തേ മതിൽ
കുത്തിച്ചിലർനിന്നിടിച്ചിടുന്നു.

കട്ടികൂടീടും കതകുകൾ മേലോങ്ങി
വെട്ടുന്നഹോ ചിലർ, വെണ്മഴുവാൽ.

താക്കോൽ ലഭിക്കുവാൻ കാര്യസ്ഥനെച്ചിലർ
നോക്കിത്തിരക്കിൽ നടന്നിടുന്നു.

തോക്കൊഴിക്കുന്നിതിടയിൽ മനയ്ക്കലെ-
യാൾക്കാരണഞ്ഞാലവരെ നോക്കി.

ഉദ്ധതന്മാർ പിന്നെക്കോപം സഹിയാഞ്ഞു
ചത്തുവീണോരെച്ചവിട്ടിടുന്നു.

ശുദ്ധിയില്ലാത്ത മലയാള ഭാഷയിൽ
ക്രുദ്ധിച്ചസഭ്യങ്ങൾ ചൊല്ലിച്ചൊല്ലി

താനേ ചിലർ കലിയാർന്നു മദം‌പെടു-
മാനപോൽ കൂക്കിവിളിച്ചിടുന്നു.

ഘോരമിശ്ശബ്ദങ്ങൾ മാറ്റൊലിക്കൊണ്ടഹോ!
ദൂരത്തിരുട്ടുമലറിടുന്നു!

അയ്യോ! കാര്യസ്ഥനെ ദുഷ്ടരിതാ പിന്നിൽ
കൈയുകൾ കെട്ടിക്കുനിച്ചുനിർത്തി

ഹാ പാപം! വാളൊന്നു പാളുന്നിതായിടി-
ത്തീപോലെ തദ്ഗളനാളത്തൂടെ.

ചുറ്റുമറകളിലുള്ള പരിജനം
മുറ്റത്തു ചാടിനിന്നീടും‌മുമ്പേ

കഷ്ടം! നിലം‌പതിക്കുന്നിതാ പാവങ്ങൾ
വെട്ടുകളേറ്റും വെടികൾകൊണ്ടും.

ഘോരം! ശവങ്ങൾ പിടഞ്ഞടിഞ്ഞും ചുറ്റും
ചോരച്ചെഞ്ചോല ചുഴിഞ്ഞുപാഞ്ഞും
“ഭള്ളാർന്ന ദുഷ്ട മുഹമ്മദന്മാർ കേറി-

ക്കൊള്ളയിട്ടാർത്ത ഹോ തീ കൊളുത്തി
വെന്തു പോയോരു വമ്പിച്ച മനയ്ക്കലെ
സന്താന വല്ലിയാണിക്കുമാരി.
കൊള്ളക്കാരൊട്ടാളെ വെട്ടിക്കൊല ചെയ്തും
‘അള്ളാ’ മതത്തിൽ പിടിച്ചു ചേർത്തും
ഉള്ളിൽ നടക്കും തിരക്കിലിരുട്ടിലി-
പ്പുള്ളിമാൻ കണ്ണിയാൾ ചാടിപ്പോന്നോൾ
അല്ലല്ല യെന്തെല്ലാം ചെയ്യുന്നു കശ്മലർ
നല്ലാർ, ജനങ്ങളെ കാൺക വയ്യേ
അമ്മമാരില്ലേ സഹോദരിമാരില്ലേ-
യീ മൂർഖർക്കീശ്വര ചിന്തയില്ലേ!
ഹന്ത! മതമെന്നു ഘോഷിക്കുന്നല്ലോയീ-
ജന്തുക്കളെന്നതിൽ നീതിയില്ലേ?
“തെക്കോട്ടു വെച്ചു നടന്നു ദൂരം ചെന്നു
പൊക്കത്തിലങ്ങൊരെടുപ്പു കാണായ്
ഉള്ളിൽ വിളക്കെരിയുന്നു മാപ്പിള-
പ്പള്ളിയാണെന്നു ഞാൻ സംശയിച്ചു
പെട്ടു വഴിക്കരികത്താകയാൽ നട-
ന്നൊട്ടടുത്തപ്പോളകത്തു കേൾക്കായ്
തിങ്ങി ജനങ്ങൾ സംസാരിപ്പതു മിട-
ക്കിങ്ങനെയങ്ങൊരാൾ കൽപിച്ചതും:
വെള്ളക്കാരെ ചുട്ടൊടുക്കുവിൻ ജന്മിമാ-
രില്ല മിടിച്ചു കുളം കുഴിപ്പിൻ
അള്ളായല്ലാതൊരു ദൈവം മലയാള-
ത്തില്ലാതാക്കീടുവിനേതു ചെയ്തും.

അങ്കണ തൈമാവിൽ‌നിന്നാദ്യത്തെ പഴം വീഴ്‌കെ
അമ്മതൻ നേത്രത്തിൽ നിന്നുതിർന്നൂ ചുടുകണ്ണീർ
നാലുമാസത്തിൻ മുൻപിലേറെനാൾ കൊതിച്ചിട്ടീ
ബാലമാകന്ദം പൂവിട്ടുണ്ണികൾ വിരിയവേ

അമ്മതൻ മണിക്കുട്ടൻ പൂത്തിരികത്തിച്ചപോൽ
അമ്മലർച്ചെണ്ടൊന്നൊടിച്ചാഹ്ലാദിച്ചടുത്തെത്തീ
ചൊടിച്ചൂ മാതാവപ്പോൾ ഉണ്ണികൾ വിരിഞ്ഞ‌-
പൂവൊടിച്ചു കളഞ്ഞില്ലെ കുസൃതിക്കുരുന്നേ നീ
മാങ്കനി വീഴുന്നേരം ഓടിച്ചെന്നെടുക്കേണ്ടോൺ
പൂങ്കുല തല്ലുന്നതു തല്ലുകൊള്ളാഞ്ഞിട്ടല്ലേ

പൈതലിൻ ഭാവം മാറി വദനാംബുജം വാടീ
കൈതവം കാണാ‍ക്കണ്ണു കണ്ണുനീർത്തടാകമായ്
മാങ്കനി പെറുക്കുവാൻ ഞാൻ വരുന്നില്ലെന്നവൻ
മാൺപെഴും മലർക്കുലയെറിഞ്ഞു വെറും മണ്ണിൽ
വാക്കുകൾ കൂട്ടിച്ചൊല്ലാൻ വയ്യാത്ത കിടാങ്ങളെ
ദീർഘദർശനം ചെയ്യും ദൈവജ്ഞരല്ലോ നിങ്ങൾ
തുംഗമാം മീനച്ചൂടാൽ തൈമാവിൻ മരതക-
ക്കിങ്ങിണി സൗഗന്ധികം സ്വർണ്ണമായ് തീരും മുൻപേ
മാങ്കനി വീഴാൻ കാത്തു നിൽക്കാതെ മാതാവിന്റെ
പൂങ്കുയിൽ കൂടും വിട്ടു പരലോകത്തെ പൂകി

വാനവർക്കാരോമലായ് പാരിനെക്കുറിച്ചുദാസീനനായ്
ക്രീഡാരസ ലീലനായവൻ വാഴ്‌കെ
അയൽ‌പക്കത്തെ കൊച്ചുകുട്ടികളുത്സാഹത്തോ-
ടവർതൻ മാവിൻ‌ചോട്ടിൽ കളിവീടുണ്ടാക്കുന്നു
പൂവാലനണ്ണാർക്കണ്ണാ മാമ്പഴം തരികെന്നു
പൂവാളും കൊതിയോടെ വിളിച്ചുപാടീടുന്നു
വാസന്തമഹോത്സവമാണവർക്കെന്നാൽ
അവൾക്കാ ഹന്ത! കണ്ണിരിനാൽ അന്ധമാം വർഷക്കാലം
പൂരതോനിസ്തബ്ദയായ് തെല്ലിട നിന്നിട്ടു തൻ
ദുരിത ഫലം പോലുള്ളപ്പഴമെടുത്തവൾ
തന്നുണ്ണിക്കിടാവിന്റെ താരുടൽ മറചെയ്ത
മണ്ണിൽ താൻ നിക്ഷേപിച്ചു മന്ദമായ് ഏവം ചൊന്നാൾ

ഉണ്ണിക്കൈക്കെടുക്കുവാൻ ഉണ്ണിവായ്ക്കുണ്ണാൻ വേണ്ടി
വന്നതാണീ മാമ്പഴം; വാസ്തവമറിയാതെ
പിണങ്ങിപ്പോയീടിലും പിന്നെ ഞാൻ വിളിക്കുമ്പോൾ
കുണുങ്ങിക്കുണുങ്ങി നീ ഉണ്ണുവാൻ വരാറില്ലെ
വരിക കണ്ണാൽ കാണാ‍ൻ വയ്യത്തൊരെൻ കണ്ണനേ
സരസാ നുകർന്നാലും തായ തൻ നൈവേദ്യം നീ
ഒരു തൈകുളിർക്കാറ്റായരികത്തണഞ്ഞപ്പോൾ
അരുമക്കുഞ്ഞിൻ പ്രാണൻ അമ്മയെ ആശ്ലേഷിച്ചു.

നല്ലൊരു നീതിമാനാണെ സാക്ഷാല്‍ ദില്ലിയില്‍ വാഴുമീ ഷാഹന്‍ഷാ
 തെണ്ടിനടപ്പതിനങ്ങോരെന്നെ
 കൊണ്ടു തുറുങ്കിനകത്താക്കി 
 ചെറ്റും പോംവഴിയില്ലാത്തോര്‍ക്ക്

ദില്ലിയില്‍ വാഴുമീ ഷാഹന്‍ഷാ
 തെണ്ടിനടപ്പതിനങ്ങോരെന്നെ
 കൊണ്ടു തുറുങ്കിനകത്താക്കി 
 ചെറ്റും പോംവഴിയില്ലാത്തോര്‍ക്ക്

 ഇഹ കൊറ്റും പായും സൌജന്യം 
 കൂടിയ പുള്ളികളാണാ ജയിലില്‍ 
 കൂടിയതൊറ്റ മുറിയ്ക്കുള്ളില്‍ 
 കെട്ടിയ പെണ്ണിന്‍ നാവാല്‍ സ്വയിര്യം 
 കെട്ടു നഗരിയില്‍ വന്നെത്തി
 ഒട്ടു പകലിലിരന്നും രാവില്‍ – 
 കട്ടുമലഞ്ഞിടുന്നു ഈ ഞാനും 
 ഗുസ്തിയില്‍ തോറ്റുതോറ്റാരോടും 
 കലഹത്തിനു നില്‍ക്കും രാംസിംഗും 
 കൊത്തുവാള്‍ ചേരികള്‍ തോറും
 മാനം വിറ്റു നടക്കും മീനായും 
 ചൂതുകളിക്കാരോടിട കൂടി ചുറ്റും 
 പയ്യന്‍ രാജീവും 
 വശ്യമരുന്നുകള്‍ വില്‍ക്കും തെക്കനും
 നൊസ്സു പിടിച്ചൊരു ഫക്കീറും 
 ഉണ്ടിരു സന്യാസിമാരും അവര്‍ക്കോ 
 ശുണ്ഠികലര്‍ന്നൊരു ഗാംഭീര്യം 
 ചുണ്ടിലഭംഗുരമായൊരു മൌനം 
 മുണ്ടിനരയ്ക്കൊരു കൌപീനം
 ഒറ്റമരത്തില്‍ കുരങ്ങുകള്‍ 
 അങ്ങനെ ഒത്തു ഞങ്ങള്‍ തുറങ്കറയില്‍ 

 ദില്ലിയില്‍ ഓടമണക്കുന്നോര്‍ക്കിതിന്‍ 
 ഉള്ളിലെ നാറ്റം നിസ്സാ‍രം 
 വല്ലതും അഷ്ടികിടക്കാത്തോര്‍ക്കി 
 കല്ലരി നല്ലൊരു സല്‍ക്കാരം
 മങ്ങലിലെന്നും വേവുന്നോര്‍ക്കീ 
 മണ്ണുവിളക്കുമലങ്കാരം 
 ചേതം വന്നിതു ഞങ്ങള്‍ക്കെന്നാല്‍ 
സ്വാദുപരക്കും സ്വാതന്ത്ര്യം
 എന്നാല്‍ ദില്ലിയില്‍ വാഴും മന്നോര്‍ 
 മന്നനുമൊണ്ടോ സ്വാതന്ത്ര്യം 
 മാനം മുട്ടും കൊട്ടാരത്തിന്‍ 
 മാതിരി ഏതൊരു ജയിലുള്ളൂ 
 അങ്ങനെ ശാന്തിഅശാന്തികളാര്‍ന്നീ 
 ഞങ്ങളിരുന്നു ബന്ധത്തില്‍ 
 തേവിടി പെണ്ണുമായി മന്ത്രിച്ചങ്ങിനെ 
 നേടി തെക്കന്‍ വ്യാപാരി 
 രാവും പകലുകള്‍ കൂര്‍ക്കം വലിയാല്‍ 
 രാകി ഉറങ്ങി രാംസിംഗും 
 ഡംബൊടിരുന്നു യോഗികളങ്ങിരു 
 വന്‍പുലി പോലെ പുലിത്തോലില്‍ 
 ഹുക്ക നിറച്ചു കൊടുത്തു പയ്യന്‍ 
 അതെക്കി വലിച്ചു ഫക്കീറും 
 അപ്പടി നാളുകള്‍ പോകെ
 ശ്രീകൃഷ്ണാഷ്ടമിയായി ഞാനോര്‍ത്തു
 മാമകം നാടം ഭംഗത്തില്‍ ക
 ുഗ്രാമതടത്തിന്‍ അംഗത്തില്‍ 
 കാല്ലിക്കുടമണി നാദം കാതിന് 
 പാലമൃതൂട്ടും രംഗത്തില്‍ 
 ഏതൊരു വീട്ടിലുമിന്നൊരു മേഘ- 
 ശ്യാമളനുണ്ണീ പിറക്കുന്നു 
 കുഞ്ഞിക്കയ്യു നുണക്കെ കര്‍ഷക 
 നെഞ്ചിലൊരമ്പു ചുരക്കുന്നു
 തേനൊലി വായ ചിരിയ്ക്കെ
 ദീപ ശ്രേണികള്‍ ചുറ്റും കത്തുന്നു 
 കൊഞ്ചലുതിര്‍ക്കെ ചേങ്ങില കൈമണി 
 കൊട്ടി കേവലര്‍ പാടുന്നു 
 പഞ്ഞക്കെടുതിയില്‍ പോലും പാതയില്‍
 പാട്ടും ഭജനയും ആഘോഷം 
 തത്ര തുറങ്കിലിരുന്നൊരു ഗാനം 
 താനറിയാതെ ഞാന്‍ പാടി 

 താമരക്കണ്ണനെ താരാട്ടാട്ടും
 തായ യശോദതന്‍ പുന്നാരം 
 പല്ലവലോലമാം പാട്ടിനെന്‍ പാഴ്- 
 തൊള്ളയാല്‍ ഞന്‍ പെരിക്കേല്‍പ്പിയ്ക്കേ 
 പല്ലവി പാടുവാന്‍ കൂടി പേര്‍ത്തന്‍ 
 കല്ലറയ്ക്കുള്ളിലെ മിത്രങ്ങള്‍
 കൈവശമെത്തി തോഴര്‍ക്കങ്ങിരു 
 കൈമണി ഗഞ്ചിറ സിത്താറും 
 തന്‍ തുടയിന്മേല്‍ ഗുസ്തിക്കാരന്‍ 
 താളം പിടിച്ചു തിമിര്‍ക്കുമ്പോള്‍ 
 ചെമ്പനീര്‍ നീരലര്‍ തേനതിര്‍ നാദം
 ചെമ്മേ മീനയുതിര്‍ക്കുമ്പോല്‍ 
 ചെഞ്ചിടക്കെട്ടിയ തന്‍ തലയാട്ടി 
 ചേര്‍ന്നു യോഗികള്‍ മേളത്തില്‍ 
 ഗോപന്മാരായ് ഞങ്ങളക്കല്ലറ 
 ഗോകുലമായാഘോഷത്തില്‍ 
 കണ്ണാ ഞങ്ങള്‍ നിന്‍ കായാമ്പൂവുടല്‍
 കണ്ണീര്‍ കൊണ്ടു കുളിപ്പിയ്ക്കാം 
 വിശ്വപിതാവാം നീയീ ഞങ്ങടെ 
 കൊച്ചു കിടാവായി വന്നല്ലോ 
 ഞങ്ടെ പുണ്യമിതല്ലെന്നാലോ നിന്‍ 
 കരളേലും കാരുണ്ടും ഗാണ്ഢം
 നിന്നെ മുകര്‍ന്നേ നില്‍പ്പൂ മൂകം 
 ഞങ്ങടെ വാത്സല്ല്യം 
 കാല്ലിക്കുളമ്പടി മണ്‍പൊടി താവും
 പീലിത്തിരുമുടി കെട്ടിപ്പാന്‍ സുന്നമാം 
 പൂങ്കവിളൊപ്പാന്‍ നാനാവര്‍ണ്ണ വനമാല 
 ചാര്‍ത്തിപ്പാന്‍ ഇച്ഛപോല്‍ 
 പാല്‍ തൈര്‍ വെണ്ണകളൂട്ടി കൊച്ചു കുടവയര്‍ വീര്‍പ്പിയ്ക്കാന്‍ 
 ചന്തമീയന്നു തുളുമ്പും പൂവല്‍ ചന്തിയിലോമന നുള്ളേകാന്‍ 
 കണ്ണാ നിന്നെ മടിയിലിരുത്താന്‍ 
 കാലിന്‍ പൂമ്പൊടി ചൂടീടാന്‍ 
 കങ്കണ നൂപുര നാദം പൊങ്ങും 
 നിന്‍ കളിയാട്ടം കണ്ടീടാന്‍ 
 കോലക്കുഴല്‍ വിളി കേള്‍പ്പാന്‍ 
 ഉള്‍ക്കൊതി കൊള്‍വൂ ഞങ്ങടെ വാത്സല്യം 
 മംഗളമെന്തിനു വേറെ പിച്ചകള്‍ 
 ഞങ്ങളിതൊന്നെ പ്രാര്‍ത്ഥിപ്പൂ 
 കായാമ്പൂവുടല്‍ കാണ്മാന്‍ നീയാം 
 പീയൂഷത്തിലലിഞ്ഞീടാന്‍ 
 ആ മട്ടില്‍ ഞാനുമെന്‍ തോഴരും
 ഗോപ ഗ്രാമത്തിന്‍ ഗാനമൊഴുക്കുമ്പോള്‍
 അഞ്ചിതതാളമതിങ്കള്‍ തുടിച്ചു ഗഞ്ചിറ
 കൈമണി സിത്താറും 
 ഞാനങ്ങു നിര്‍ത്തവേ നീളെത്തുടര്‍ന്നു 
 ഗാനങ്ങള്‍ മീണയും രാജീവും 
 എന്തൊരു പൂങ്കുയിലാണെന്നോ 
 മരമന്ദനാം രാജീവിന്‍ കണ്ഠത്തില്‍ 
 പിന്നെയാ സന്യാസിമാരും പാടി
 മന്ത്രഗഭീരമാം ശബ്ദത്തില്‍ 
 സാരം തിരിഞ്ഞീല്ല ഞങ്ങള്‍ക്കെല്ലാം
 സാരസ നേത്രനു സല്‍ക്കാരം 
 ഞാനറിയുന്നേന്‍ നിത്യാന്ധര്‍ക്കതു 
 കാണുക ശക്യമല്ലെന്നാലും 

 കണ്ണന്‍ വന്നു തുറുങ്കില്‍ ഞങ്ങടെ 
 മുന്നിലിരുന്നു സ്വല്ലാസം 
 ആ നില കാണ്‍കെ പ്രേമത്താല്‍ 
 പുളകാകുലമായി ജഗത്തെല്ലാം 
 രാപ്പകലങ്ങു തുറുങ്കില്‍ കീര്‍ത്തന- 
 രാഗം മാറ്റൊലി കൊള്ളിക്കേ
 കാരാഗ്രഹ പാലകര്‍ ചുറ്റിലു മാരാല്‍ കൂടി ശ്രദ്ധിയ്ക്കേ
 നെയ്യുവിളക്കിന് നൈവേദ്യത്തിന്
 നേമീച്ചോരോന്നെത്തിയ്ക്കേ 
 ആയവര്‍ ഞങ്ങളും കണ്ണന് കൂട്ടാം 
 ആനായച്ചച്ചെറു ബാലകരായ് 
 കാലികളായി വൃന്ദാരണ്യ 
 ചോലയില്‍ മെത്തും പുല്ലുകളായ് കാളിയ പന്നഗമായ് പാപം- 
 കാലിനെ ഞ്ഞങ്ങടെ പത്തികളില്‍ 
 കേളി മുഴങ്ങിനെ മര്‍ദ്ധന നര്‍ത്തന കേളികളാടീ ഗോപാലാന്‍ 
 അത്യാനന്ദലയത്തൊടു ഫക്കീര്‍ 
 സിത്താര്‍ മീട്ടിയിരിയ്ക്കുമ്പോള്‍
 രാവിലൊരുന്നാള്‍ കാളിന്ദി 
 സഖീ രാധിക തന്‍ വിധുരാലാപം
 മീനമൊഴിഞ്ഞു വീണ്ടും വീണ്ടു
 ം ദീനമനോഹര രാഗത്തില്‍
 നാളെ വരാമെന്നോതി മധുരയ്ക്ക് 
 നാളികലോചനന്‍ പോയല്ലോ 
 നാളെയെന്നെത്തുമെന്‍ താരുണ്യക്കടല്‍
 വേലിയിറക്കുവുമായല്ലോ
 യെമ്മട്ടു ഞാന്‍ കടഞ്ഞീടും തന്നികളേറ്റം പോലെ കാരുണ്യം
 ആയതിറക്കം തുടങ്ങീടില്‍ പൊയ് പോയതു താനെന്നേയ്ക്കും 
 ജീവിച്ചിരിയ്ക്കുകില്‍ ഞാനൊരുനാളെന്‍ ജീവിത നാഥനെ വീണ്ടേയ്ക്കാം
 ആ മിതു പക്ഷെ എന്തൊരു സത്വര ഗാമിയാണെന്നോ താരുണ്യം
 കാര്‍വരി വണ്ടു പറന്നേ പോയെന്‍- ജീവിത വല്ലരി പൂത്തപ്പോള്‍ 
 നിഷ്ഫലമെന്‍ പരിഫുല്ലം യൌവ്വന 
 മെപ്പൊഴിതെത്തും പ്രാണേശ്വന്‍
 വേഗം പോക നീ തോഴി നാഥനെന്‍ ആഗമിച്ചീടും അറിഞ്ഞാലും 
 മാനസ ചോരനെ തേടിപ്പോവേന്‍ മാനം വെടിഞ്ഞു ഞാ‍ന്‍ 
 അല്ലെങ്കില്‍ ആപതുവിന്റെ അനശ്വര ഗാനം താതുമെന്‍
 ഞങ്ങടെ ചുണ്ടുകളില്‍ ആതംഗത്താല്‍ ആനന്ദത്താല്‍ അശ്രുകണങ്ങള്‍ അടര്‍ന്നപ്പോള്‍ 
 രാവും ഞങ്ങളും ആ മധുരിയ്ക്കും നോവുപൊറുക്കാനാവാതെ

 പോവുകയായി മാനസ ചോരന്‍ മേവും ദൂരപുരം തേടി
 പിറ്റേന്നെന്തോ ഞങ്ങടെ ജയിലിന്‍ പൂട്ടു തുറന്നു പുറത്താക്കി 
 കണ്ണീരോടെ യാത്രപറഞ്ഞു കാരാഗ്രഹ പാലകരും
 നല്ലൊരു നീതിമാനാണെ സാക്ഷാല്‍ ദില്ലിയില്‍ വാഴും ഷാഹന്‍ഷാ
 തീനും വൈനും അഭീനും കഴിച്ച- ഭിമാനം ചൂടിയിരിയ്ക്കുമ്പോള്‍ 
 അത്തിരുമുമ്പില്‍ സമ്പത്തിന്‍ കൂത്താട്ടം കണ്ടു രസിയ്ക്കുമ്പോള്‍
 ദുഃഖിതലോകമുയര്‍ത്തും രോദന ദുര്‍ഗന്ധങ്ങള്‍ സഹിയ്ക്കാതെ 
 അല്പരസ പുരികത്താലങ്ങോര്‍ കല്പനയൊന്നു കൊടുക്കുന്നു
 അപ്പോഴതിന്‍ ജനരങ്ങിങ്ങു കാറ്റില്‍ ചപ്പില പോലെ പറക്കുന്നു 
 ജയിലിനകത്തവ്വണം താന്‍ ജയിലു തുറന്നു പുറത്തേയ്ക്കും 
 അങ്ങനെ പട്ടണ ഭീതിയില്‍ വീണ്ടും ഞങ്ങളലഞ്ഞു തിരിച്ചെത്തി 
 നീണാല്‍ ഞങ്ങള്‍ തുറുങ്കില്‍ പോറ്റിയ നീല സ്വപ്നമുടഞ്ഞേ പോയി
 തമ്മിലകന്നു ഞങ്ങള്‍ പലരുടെ കര്‍മ്മമെനിക്കെന്തോരാവൂ
 ഗുസ്തിക്കാരനെ ആരോവഴക്കില്‍ കുത്തിക്കൊന്നെന്നു  സംസാരം 

 പണ്ടുകഴിഞ്ഞെപോല്‍ ഞാനെന്‍ കൊറ്റിന് 
 തെണ്ടിയും കട്ടും തേടുന്നു 
 ഹന്ത പഴകിയ ശീലം പോല്‍ ഒരു ബന്ധനമുണ്ടോ ലോകത്തില്‍ 
 പാവമെന്‍ കഷ്ടപ്പാടിനെപറ്റിഞാന്‍ പാടി കേള്‍ക്കണമെന്നുണ്ടോ 
 നീല നിലാവില്‍ കൊച്ചുകിനാവെന്‍ നീറിനെ ചേതന പുല്‍കുമ്പോള്‍ 
 അക്കഥയല്‍പ്പം ഞാന്‍ ചൊല്ലിപ്പോയ് ഞാന്‍ ഉള്‍ കൃപ കൊണ്ടു പൊറുത്താലും 
 എന്‍ കഥമാത്രവുമല്ലിത് ദു:ഖം തങ്കിടും ഇത്തായ് നാടില്ലേ
 ആക്രമണങ്ങളും പോരും പഞ്ഞവും തീക്കനല്‍ നെഞ്ചിലുതിര്‍ത്താലും
 ഉത്സംഗത്തിലിരിപ്പൂ തായയ്ക്ക് ഉണ്ണിക്കണ്ണന്‍ കാര്‍വര്‍ണ്ണന്‍
 മായാ ബാ‍ലന് ചൂടാനായ് ഇഹ മയിലുകള്‍ പീലി വഹിയ്ക്കുന്നു 
 മാറില്‍ തൂവനമാലിക ചാര്‍ത്താന്‍ ഏറിയ കാടുകള്‍ പൂക്കുന്നു 
 ഓമല്‍ ചുണ്ടിന് പൊണ്‍കുഴലൂതാന്‍ ഓടപ്പുല്ലുകള്‍ നീളുന്നു 
 കുഞ്ഞിനുടുക്കാന്‍ സന്ധ്യകളാടകള്‍ മഞ്ഞള്‍ പിഴിഞ്ഞു വിരിയ്ക്കുന്നു
 ഉള്ളിലുമങ്കതലത്തിലുമങ്ങിനെ ഉണ്ണിയിരുന്നു ചിരിയ്ക്കുമ്പോള്‍ 
 പാലാഴി പിയൂഷം നെഞ്ചില്‍ കാലാകാലം ചോരുമ്പോള്‍ 
 അമ്മക്കെന്തിന് സന്താപം ഹാ നമ്മള്‍ക്കെന്തിന് സന്താപം
 
 ആരണ്യാന്തര ഗഹ്വരോദര തപ-
സ്ഥാനങ്ങളിൽ‌, സൈന്ധവോ-
ദാരശ്യാമ മനോഭിരാമ പുളിനോപാന്തപ്രദേശങ്ങളിൽ
ആരന്തർമ്മുഖമിപ്രഞ്ചപരിണാ-
മോത്ഭിന്നസർഗ്ഗക്രിയാ-
സാരം തേടിയലഞ്ഞൂ പണ്ടവരിലെ-
ചൈതന്യമെൻ‌ ദർശനം

ആ മൺ‌മെത്തകളാറ്റുനോറ്റ മധുര-
സ്വപ്നങ്ങളിൽ‌, ജീവിത-
പ്രേമം പാടിയ സാമഗാനലഹരീ-
ഹർ‌ഷാഞ്ചിതാത്മാക്കളായ്,
ഹാ, മന്വന്തരഭാവശില്പികളെനി-
ക്കെന്നേക്കുമായ് തന്നതാ-
ണോമൽക്കാർത്തിക നെയ്‌വിളക്കെരിയുമീ-
യേകാന്തയാഗാശ്രമം‌.

നാദം‌ ശൂന്യതയിങ്കലാദ്യമമൃതം‌
വർഷിച്ച നാളിൽ‌, ഗതോ-
ന്മാദം‌ വിശ്വപദാർത്ഥശാലയൊരിട-
ത്തൊന്നായ് തുടിച്ചീടവേ
ആ ദാഹിച്ചു വിടർന്ന ജീവകലികാ-
ജാലങ്ങളിൽ, കാലമേ
നീ ദർശിച്ച രസാനുഭൂതി പകരൂ
മൽ‌ പാനപാത്രങ്ങളിൽ!

ഓരോ ജീവകണത്തിനുള്ളിലുമുണർ‌-
ന്നുദ്ദീപ്തമായ്, ധർമ്മ സംസ്-
കാരോപാസനശക്തിയായ്‌, ചിരതപ-
സ്സങ്കൽ‌പ്പസങ്കേതമായ്,
ഓരോ മാസ്മരലോകവുമുണ്ടതിലെനി-
ക്കെന്നന്തരാത്മാവിലെ-
ത്തേരോടിക്കണ,മെന്റെ കാവ്യകലയെ-
ക്കൊണ്ടാകുവോളം വരെ!
വാളല്ലെൻ സമരായുധം‌,ത്ധണത്ധണ-
ധ്വാനം മുഴക്കീടുവാ-
നാള,ല്ലെൻ കരവാളു വിറ്റൊരു മണി-
പ്പൊൻ വീണ വാങ്ങിച്ചു ഞാൻ!
താളം‌ രാഗലയശ്രുതിസ്വരമിവയ്-
ക്കല്ലാതെയൊന്നിന്നുമി-
ന്നോളക്കുത്തുകൾ തീർക്കുവാൻ കഴിയുകി-
ല്ലെൻ പ്രേമതീർത്ഥങ്ങളിൽ‌!

ഓണക്കോടി ഞൊറിഞ്ഞുടുത്തൂ കമുകിൻ
പൊൻപ്പൂക്കുലച്ചാർത്തുമായ്
പ്രാണപ്രേയസി, കാവ്യകന്യ, കവിള-
ത്തൊന്നുമ്മ വച്ചീടവേ..
വീണക്കമ്പികൾ മീട്ടി, മാനവമനോ-
രാജ്യങ്ങളിൽ ചെന്നൂ ഞാൻ;
നാണത്തിന്റെ കിളുന്നുകൾക്ക് നിറയേ –
പ്പാദസരം നൽകുവാൻ!
കാടത്തത്തെ മനസ്സിലിട്ട കവിയായ്
മാറ്റുന്ന വാല്മീകമു;
ണ്ടോടപ്പുലുക്കുഴലിന്റെ ഗീതയെഴുതി-
സ്സൂക്ഷിച്ച പൊന്നോലയും;
കോടക്കാർന്നിര കൊണ്ടുവന്ന മനുജാത്-
മാവിന്റെ കണ്ണീരുമായ്
മൂടൽമഞ്ഞിൽ മയങ്ങുമെന്നുമിവിടെ-
പ്പൂക്കും വനജ്യോത്സ്നകൾ‌!

ഞാനിജ്ജാലകവാതിലിൽ‌ ചെറുമുള-
ന്തണ്ടിൽ ഞൊറിഞ്ഞിട്ടതാ-
ണീ നീലത്തുകിൽ ശാരദേന്ദുകലയെ-
പ്പാവാട ചാർത്തിക്കുവാൻ
ഹാ, നിത്യം ചിറകിട്ടടിച്ചു ചിതറി-
ക്കീറിപ്പറപ്പിച്ചുവോ
ഞാനിസ്സർഗ്ഗതപസ്സമാധിയിലിരി-
ക്കുമ്പോൾ‌ കൊടുങ്കാറ്റുകൾ‌?
കോടക്കാറ്റിലഴിഞ്ഞുലഞ്ഞ ചിടയും
ചിക്കിക്കിടന്നീടുമാ-
ക്കാടങ്ങിങു ചവച്ചെറിഞ്ഞ തളിരും പൂവും പിടഞ്ഞീടവേ
നാടന്ത:പ്രഹരങ്ങളേറ്റു കിടിലം-
കൊൾകേ, മുലപ്പാലുമായ്
പാടം‌ നീന്തി വരുന്ന പൌർണ്ണമി, നിന-
ക്കാവട്ടെ ഗീതാഞ്ജലി.

അന്ന് ഞാനൊരു കുട്ടിയാണ്,
ചോരയുടെ നിറം കണ്ട് ഞാന്‍ ഞെട്ടിപ്പോയി,
ജീവിതത്തിലെ ആദ്യത്തെ ഞെട്ടല്‍!
ഉമ്മറവാതുക്കല്‍ നീന്തിയണഞ്ഞു ഞാന്‍, അമ്മയെ കാണാഞ്ഞൊരുന്നാള്‍…
ഉമ്മറവാതുക്കല്‍ നീന്തിയണഞ്ഞു ഞാന്‍, അമ്മയെ കാണാഞ്ഞൊരുന്നാള്‍…
ശോകവും കോപവും വാശിയും കൊണ്ടെന്റെ മൂകത മുന്നിവീര്‍പ്പിയ്ക്കേ
ശോകവും കോപവും വാശിയും കൊണ്ടെന്റെ മൂകത മുന്നിവീര്‍പ്പിയ്ക്കേ
അമ്മിഞ്ഞ പാല്‍പ്പത പറ്റാതെ ചുണ്ടുകള്‍ അമ്പേ വരണ്ടതു മൂലം
നാവാല്‍ നുണഞ്ഞു വിതുമ്പി ഞാന്‍ എന്‍ കവിള്‍ പൂവുകള്‍ വാടിക്കരിഞ്ഞു
എന്‍ കവിള്‍ പൂവുകള്‍ വാടിക്കരിഞ്ഞു…
മുറ്റത്തരളിതന്‍ ചോരമലരുകള്‍ തെറ്റിയുലയുന്നു കാറ്റില്‍
മുറ്റത്തരളിതന്‍ ചോരമലരുകള്‍ തെറ്റിയുലയുന്നു കാറ്റില്‍
ചെന്നവ ഓരോന്നിറുത്തെടുത്തങ്ങിനെ നിന്നു രസിയ്ക്കുവാന്‍ മോഹം
ചെന്നവ ഓരോന്നിറുത്തെടുത്തങ്ങിനെ നിന്നു രസിയ്ക്കുവാന്‍ മോഹം
എത്രയ്ക്കകലെയാണെങ്ങനെ നീന്തി ഞാന്‍ അത്രമേല്‍ ദൂരത്ത് ചെല്ലും
എത്രയ്ക്കകലെയാണെങ്ങനെ നീന്തി ഞാന്‍ അത്രമേല്‍ ദൂരത്ത് ചെല്ലും
അമ്മയെങ്ങോ പോയിരിയ്ക്കയാണെന്റെയീ വിമ്മിഷ്ടമാരുണ്ടറിയാന്‍…
അമ്മയെങ്ങോ പോയിരിയ്ക്കയാണെന്റെയീ വിമ്മിഷ്ടമാരുണ്ടറിയാന്‍…
കണ്ണു നിറഞ്ഞുപോയ്..
കണ്ണു നിറഞ്ഞു പോയ് അപ്പോഴും ചിന്തകള്‍ കുന്നു പിടിയ്ക്കുന്നു മുറ്റും
കണ്ണു നിറഞ്ഞു പോയ് അപ്പോഴും ചിന്തകള്‍ കുന്നു പിടിയ്ക്കുന്നു മുറ്റും
ഒട്ടകലത്തേയ്ക്ക് തെറ്റിത്തെറിച്ചു പോയ് ദൃഷ്ടികള്‍ രംഗങ്ങള്‍ മാറി
ഒട്ടകലത്തേയ്ക്ക് തെറ്റിത്തെറിച്ചു പോയ് ദൃഷ്ടികള്‍ രംഗങ്ങള്‍ മാറി
കായലിനയ്ക്കരെ പച്ച ഉടുപ്പിട്ട കാടുകള്‍ക്കെയും ദൂരെ…
കായലിനയ്ക്കരെ പച്ച ഉടുപ്പിട്ട കാടുകള്‍ക്കെയും ദൂരെ…
ചോരക്കടലല ചാര്‍ത്തുകള്‍ എന്‍ തല നൂറുവട്ടം നിന്നു ചുറ്റി
ചങ്കീനൊരാണി തറഞ്ഞു കരളൊരു പന്തമായ് കത്തി പടര്‍ന്നു
ചങ്കീനൊരാണി തറഞ്ഞു കരളൊരു പന്തമായ് കത്തി പടര്‍ന്നു
ഞെട്ടിമറിഞ്ഞു ഞാന്‍ ഞെട്ടിമറിഞ്ഞു ഞാന്‍ അമ്മയെടുത്തെന്നെ
കൊട്ടിയുറക്കി കിടത്തി
അപ്പോഴും പേടിച്ചു ഞെട്ടിയിരുന്നു ഞാന്‍ ഇപ്പോഴും അമ്മ ചിരിയ്ക്കും
അപ്പോഴും പേടിച്ചു ഞെട്ടിയിരുന്നു ഞാന്‍ ഇപ്പോഴും അമ്മ ചിരിയ്ക്കും
അന്തിചുകപ്പു കണ്ടിങ്ങനെ പേടിച്ചു വെമ്പുന്ന ഭീരുക്കളുണ്ടോ
അന്തിചുകപ്പു കണ്ടിങ്ങനെ പേടിച്ചു വെമ്പുന്ന ഭീരുക്കളുണ്ടോ
ഞാന്‍ കുറേകൂടി വളര്‍ന്നു. രക്തം എന്റെ അനുകമ്പയെ പിടിച്ചുലച്ചു, ഞാന്‍ കരഞ്ഞു…
ചന്തയില്‍ കൂടി നടക്കവെ പിന്നീടൊരന്തിയില്‍ ചോര ഞാന്‍ കണ്ടു
ചന്തയില്‍ കൂടി നടക്കവെ പിന്നീടൊരന്തിയില്‍ ചോരഞാന്‍ കണ്ടു
തെല്ലകലെത്തായ് കശാപ്പുകടയുടെ ഉള്ളില്‍
ഒഴിഞ്ഞൊരു കോണില്‍
കാച്ചി മിനുക്കിയ കത്തിയുമായ് ഒരു രാക്ഷസന്‍ ചീറിയണഞ്ഞു
കാച്ചി മിനുക്കിയ കത്തിയുമായ് ഒരു രാക്ഷസന്‍ ചീറിയണഞ്ഞു
കാലുകള്‍ കെട്ടിവരിഞ്ഞൊരു പൊന്നു പൂവലിപശുവുണ്ടവിടെ
കാലുകള്‍ കെട്ടിവരിഞ്ഞൊരു പൊന്നു പൂവലിപശുവുണ്ടവിടെ
കണ്ണീരൊലിപ്പിച്ചുറക്കെ കരഞ്ഞത് മണ്ണില്‍ കിടന്നു പിടയ്ക്കെ
ദീനയായ് പ്രാണന്നു കെഞ്ചുമാ ജന്തുവിന്‍ താണ കഴുത്തുയാള്‍ വെട്ടി
ഉച്ചത്തിലുഗ്രമായ് ഒന്നലറിപ്പിടഞ്ഞുൾക്കട വേദനയാലെ
ആ മധുരോദാര ശാന്ത മനോഹരമായ ശിരസ്സ് തെറിച്ചു
ചീറ്റി കുഴലില്‍നിന്നെപോല്‍ ചോര ചീറ്റി കുഴലില്‍നിന്നെപോല്‍ ചോര
ആ നാറ്റമെന്‍ മൂക്കിലിണ്ടിപ്പോള്‍ ഞെട്ടുകയല്ല ഞാന്‍ ചെയ്തതന്ന്
ഞെട്ടുകയല്ല ഞാന്‍ ചെയ്തതന്നെന്‍ കരള്‍ പൊട്ടിയിരിയ്ക്കണം താനെ
എന്റെ ഹൃദയത്തിലേയ്ക്ക് ഹൃദയത്തിന്റെ രക്തം തെറിച്ചുവീണു. ഞരമ്പുകളെ പിടിച്ചുലച്ചുകൊണ്ട് ചിന്തകള്‍ തീപിടിപ്പിച്ചുകൊണ്ട് ആ ഒരു തുള്ളിരക്തം എന്നില്‍ ജീവിയ്ക്കുന്നു..
എന്നിലുള്‍ചേര്‍ത്തുതുണര്‍വുമാവേശവും പിന്നെയും ചോരഞാന്‍ കണ്ടു
എന്നിലുള്‍ചേര്‍ത്തുതുണര്‍വുമാവേശവും പിന്നെയും ചോരഞാന്‍ കണ്ടു
കോണിലൊഴിഞ്ഞൊരു കോണില്‍ ഞാനെന്‍ വീട്ടിലാണന്നൊരുച്ചയായ് നേരം
അട്ടഹസിയ്ക്കുന്നു തോക്കുകള്‍ ചുറ്റിലും ചുട്ട തീയുണ്ടകള്‍ തുപ്പി
ഗര്‍ജ്ജിയ്ക്കടുക്കുന്നു മര്‍ത്യന്റെ ജീവിത ദിഗ്ജയ വിപ്ലവ വീര്യം
ഗര്‍ജ്ജിയ്ക്കടുക്കുന്നു മര്‍ത്യന്റെ ജീവിത ദിഗ്ജയ വിപ്ലവ വീര്യം
തീക്കനല്‍ തുപ്പി കുരുച്ചു നാണംകെടും തോക്കിന്റെ മുമ്പിലേക്കോടി
ചീറ്റിവരും വെടിയുണ്ടകള്‍ മാര്‍ത്തട്ടീലേറ്റു ചിരിച്ചു മനുഷ്യന്‍
തീക്കനല്‍ തുപ്പി കുരുച്ചു നാണംകെടും തോക്കിന്റെ മുമ്പിലേക്കോടി
ചീറ്റിവരും വെടിയുണ്ടകള്‍ മാര്‍ത്തട്ടീലേറ്റു ചിരിച്ചു മനുഷ്യന്‍
വാതില്‍ തുറന്നു പുറത്തേയ്ക്കിറങ്ങി ഞാന്‍ കാതിലലച്ചിതാ ശബ്ദം
വിപ്ലവം ജീവിത വിപ്ലവം എന്നന്ത്യ വിപ്ലവാശംസ സഖാവേ
വിപ്ലവം ജീവിത വിപ്ലവം എന്നന്ത്യ വിപ്ലവാശംസ സഖാവേ…
ഒന്നു തിരിഞ്ഞു ഞാന്‍ എന്‍ മുന്നിലോടി ഒന്നു പിടച്ചിതാ ധീരന്‍
ഒന്നു തിരിഞ്ഞു ഞാന്‍ എന്‍ മുന്നിലോടി ഒന്നു പിടച്ചിതാ ധീരന്‍
ആ യുവാവിന്റെ കരളില്‍ നിന്നൂറുന്നിതാവി പറക്കുന്ന രക്തം
ആ യുവാവിന്റെ കരളില്‍ നിന്നൂറുന്നിതാവി പറക്കുന്ന രക്തം
കൈകളില്‍ മാറിലെ ചോരവടിച്ചയാള്‍ കണ്ണുതുറിച്ചെന്നെ നോക്കി
ഞെട്ടിയില്ലന്നു വിറച്ചതില്ലന്നു ഞാന്‍ കട്ടപിടിയ്ക്കുന്നു രക്തം!!
ഞെട്ടിയില്ലന്നു വിറച്ചതില്ലന്നു ഞാന്‍ കട്ടപിടിയ്ക്കുന്നു രക്തം!!
എന്‍ നെഞ്ചിലേയ്ക്ക് ഒരുതുള്ളിതെറിച്ച് വീണൊന്നു മിനുങ്ങിക്കുറുകി
എന്‍ നെഞ്ചിലേയ്ക്ക്… ഒരുതുള്ളിതെറിച്ച് വീണ്…
ഒന്നു മിനുങ്ങി കുറുകി
ഇന്നുമതിന്റെ ചൂടെന്നിലുണ്ട് ഉണ്ടാകുമെന്നും ഒരു തുള്ളി രക്തം
ഇന്നുമതിന്റെ ചൂടെന്നിലുണ്ട് ഉണ്ടാകുമെന്നും ഒരു തുള്ളി രക്തം…

കായലിനക്കരെ പോകാനെനിയ്ക്കൊരു
കളിവള്ളമുണ്ടായിരുന്നു
പണ്ടൊരു കളിവള്ളമുണ്ടായിരുന്നു
ഒത്തിരി ദൂരം തുഴഞ്ഞു തരുവാനൊരു
മുത്തശ്ശിയുണ്ടായിരുന്നു
നല്ലൊരു മുത്തശ്ശിയുണ്ടായിരുന്നു
അന്തിയ്ക്ക് ഞങ്ങളാ കായലിനക്കരെ
അമ്പലമുറ്റത്ത് പോകും
കളിവള്ളം തുഴയും, കഥകൾ പറയും
കഥകളിപാട്ടുകൾ പാടും മുത്തശ്ശി
കളിവഞ്ചിപ്പാട്ടുകൾ പാടും
കർക്കിടക കാറ്റത്തൊരന്തിയ്ക്ക്
കായലിൽ മുത്തശ്ശി ഒറ്റയ്ക്ക് പോയി
പിറ്റേന്ന് നേരം ഇരുണ്ടു വെളുത്തു
മുത്തശ്ശിയമ്മയെ കണ്ടില്ല..
ഒത്തിരി നേരം കരഞ്ഞു പറഞ്ഞു ഞാൻ
മുത്തശ്ശിയമ്മേ പോകല്ലേ
അമ്പലക്കായലിൽ വള്ളം കിടന്നു
പമ്പിനടന്നു പങ്കായം..

ഞാനെന്റെ വാത്മീകത്തിൽ
ഇത്തിരിനേരം ധ്യാനലീനനായിരുന്നത്
മൗനമായ് മാറാനല്ല
മൗനത്തെ മഹാശബ്ദമാക്കുവാൻ
നിശ്ചഞ്ചല ധ്യാനത്തെ
ചലനമായ് ശക്തിയായുണർത്തുവാൻ
അന്തരന്ദ്രിയ നാഭീ പത്മത്തിനുള്ളിൽ
പ്രാണസ്ഫന്ദങ്ങൾ സ്വരൂപിച്ച്
വിശ്വരൂപങ്ങൾ തീർക്കാൻ
അവയും ഞാനും തമ്മിലൊന്നാവാൻ
യുഗചക്രഭ്രമണ പഥങ്ങളിൽ
ഉഷസ്സായ് നൃത്തം വെയ്ക്കാൻ
ഞാനെന്റെ വാത്മീകത്തിൽ
ഇത്തിരിനേരം ധ്യാനലീനനായ് ഇരുന്നു പോയ്
മനസ്സിൻ സർഗ്ഗധ്യാനം
ഉടവാളുരുക്കി ഞാൻ വീണ തീർത്തത്
നാട്ടിലുറക്കു പാട്ടും പാടി സഞ്ചരിയ്ക്കുവാനല്ല
കാറ്റടിച്ചിളക്കുന്ന കാലത്തിൻ ധീരസ്വരം
മാറ്റത്തിൻ രാഗം താനം പല്ലവിയാക്കാനല്ലോ
മനുഷ്യ മസ്തിഷ്ക്കത്തോടല്ല,
മാംസത്തോടല്ല,
മനസ്സിനോടേ കാവ്യ ഹൃദയം സംസാരിയ്ക്കൂ
പടവാളിനേക്കാളും വീണയ്ക്കേ
വൈകാരിക പരിവർത്തനങ്ങളെ
മനസ്സിൽ തീർക്കാനാവൂ
നാലുകെട്ടുകൾക്കുള്ളിൽ
പൂർവ്വികരുടെ പടവാളിനു
പൂവർച്ചിച്ച പൂണൂലിനു പാരമ്പര്യം
അവയോടൊപ്പം വലിച്ചെറിഞ്ഞ്
മനുഷ്യന്റെ കവിയായ്
ദശാബ്ദങ്ങൾ പിന്നിട്ടു വരുന്നു ഞാൻ
ഉടഞ്ഞു കിടക്കുന്ന വിഗ്രഹങ്ങളെ
മണ്ണോടിഞ്ഞു തകരുന്ന
ഞാനെന്ന ഭാവങ്ങളെ
നഗ്നപാദനായ് പിന്നിട്ടെത്തി ഞാൻ
ആത്മാവിലെ ഭദ്രദീപത്തിൻ
പട്ടുനൂൽ തിരികെടുത്താതെ.
ഞാനെന്റെ വാത്മീകത്തിൽ
ഇത്തിരിനേരം ധ്യാനലീനനായിരുന്നപ്പോൾ
ശബ്ദമുണ്ടാക്കി നിങ്ങൾ
ദന്തഗോപുരമെന്നു പേരിട്ടു
രക്തത്തിന്റെ ഗന്ധമുള്ളൊരി
കൊച്ചു വാത്മീകത്തിനു നിങ്ങൾ
മൺകുടങ്ങളിൽ ഭൂതത്തന്മാരെ
അടയ്ക്കുന്ന മന്ത്രശക്തിയുമായ്
കാലത്തിൻ കടൽകരയ്ക്ക്
കല്ലെറിഞ്ഞുടയ്ക്കുവാൻ
വന്നു നിൽക്കുന്നു
ശൈലിവല്ലഭന്മാരാം നിങ്ങൾ
പൊയ്മുഖങ്ങളുമായ്.
എറിഞ്ഞാലുടയില്ല
മന്ത്രാസ്ത്രനിര വാരിചുരഞ്ഞാൽ മുറിയില്ല
ഈ മൺപുറ്റിൻ രോമം പോലും
അറിയില്ലെങ്കിൽ ചെന്നു ചോദിയ്ക്കൂ
മനസ്സിലെ മറവിയുറയ്ക്കിയ
മൗനത്തിനോടെന്നെ പറ്റി
അനുഭൂതികൾ വന്നു
വിരൽതൊട്ടുണർത്തുമ്പോൾ
അവയോടൻവേഷിയ്ക്കൂ കവിയാം എന്നെ പറ്റി
അകത്തെ ചിപ്പിയ്ക്കുള്ളിൽ
സ്വപ്നത്തിൻ മുത്തുണ്ടെങ്കിൽ
അതിനോടൻവേഷിച്ചാൽ അറിയാം എന്നെ പറ്റി
നാളെത്തെ പ്രഭാതത്തിൻ
സിന്ദൂരാരുണ ജ്വാലാനാളങ്ങൾ പറയും
ഈ തീയിന്റെ ഇതിഹാസം
വിരിയും വൈശാഖത്തിൻ
പത്മരാഗങ്ങൾ നാളെ പറയും
ഈ പൂവിന്റെ ഇതിഹാസം
ചോദിയ്ക്കാൻ, അറിയുവാൻ മടിയാണെങ്കിൽ
നിങ്ങളീ ദിനരാത്രങ്ങൾതൻ
വെളിച്ചങ്ങളിലൂടെ നഗ്നപാദരായ്
എന്റെ ദന്തഗോപുരത്തിലേയ്ക്കെത്തുക
വരവേൽക്കാൻ വാതിൽക്കലുണ്ടാകും ഞാൻ
ഞാനെന്റെ വാത്മീകത്തിൽ
ഇത്തിരിനേരം ധ്യാനലീനനായിരുന്നത്
മൗനമായ് മാറാനല്ല!

നില്‍ക്കുക രാജകുമാരാ നില്‍ക്കുക നില്‍ക്കുക രാജകുമാരാ,
നില്‍ക്കുക രാജകുമാരാ നില്‍ക്കുക നില്‍ക്കുക രാജകുമാരാ,

നിബിഡവനോദര നിര്‍ജ്ജന വീഥിയില്‍ നീശീഥ നിശ്ശബ്ദതയില്‍,

ശരം വലിച്ചു തൊടുത്തത് പോലാ ശബ്ദം മൂളി കാറ്റില്‍..
വിദൂര കാനന ഗുഹാ മുഖങ്ങളില്‍ അതിന്‍റെ മാറ്റൊലി കേട്ടൂ,
നില്‍ക്കുക രാജകുമാരാ നില്‍ക്കുക നില്‍ക്കുക രാജകുമാരാ,
കുതിച്ചു പായും കുതിരയെ വഴിയില്‍ കുറച്ചു നിമിഷം നിര്‍ത്തീ,
തിരിഞ്ഞു ചുറ്റും കണ്ണോടിച്ചു തിസ്യുസ്‌ രാജകുമാരന്‍…

അച്ഛന്‍ നല്‍കിയ പടവാളും മുത്തച്ഛന്‍ നല്‍കിയ കഞ്ചുകവും
ഏഥന്‍സിന്‍റെ അജയ്യമനോഹര രാജകിരീടവുമായി,
പുരാതന ഗ്രീസ്സാകെയുണര്‍ത്തിയ പൌരുഷമൊന്നു തുടിച്ചു,
തിരിഞ്ഞു ചുറ്റും കണ്ണോടിച്ചു തിസ്യുസ്‌ രാജകുമാരന്‍…
കണ്ണിനു ചുറ്റും കൊടും തമസ്സിന്‍ കനത്തചുമരുകള്‍ നിന്നു,
ചെവിക്കു ചുറ്റും ചീവീടുകളുടെ ചൂളം വിളികളുയര്‍ന്നു…
കുനുകുനെ മിന്നിക്കെടുന്ന മിന്നാമിനുങ്ങു തിരികളുമായി,
അലയും കാണാകാനന കന്യകളന്വേഷിക്കുവതാരെ…

ശിശിരിതകാന്താരന്തരപാദപ ശിഖരശതങ്ങളിലൂടെ
തടഞ്ഞുമുട്ടി തെന്നലലഞ്ഞു തലയ്ക്കു ലക്കില്ലാതെ,
ഒരാളനക്കവുമെങ്ങും കണ്ടീലിരുണ്ടകാനന ഭൂവില്‍,
വിദൂര വീഥിയില്‍ നിന്നുമുറക്കനെ വിളിച്ചതാരാണാവോ?
ശരം വലിച്ചു തൊടുത്തതുപോലാ ശബ്ദം വീണ്ടുമുയര്‍ന്നു
നില്‍ക്കുക യാത്രക്കാര നില്‍ക്കുക നില്‍ക്കുക യാത്രക്കാരാ…

പടവാളൂരിയെടുത്തു ചുഴറ്റിപ്പറഞ്ഞു രാജകുമാരന്‍,
ഒളിച്ചു നില്‍ക്കാതിവിടെക്കെത്തുക വിളിച്ചതാരായാലും…

വളര്‍ത്തിനീട്ടിയ ചെമ്പന്‍ ചിടയും വളഞ്ഞ കൊന്തംബല്ലും
വലിച്ചു ചുറ്റിയ കരടിത്തോലും വന്നൂ വലിയൊരു വേഷം,
കയ്യിലിരുന്ന നെരിപ്പോടൂതി, കനല്‍ വെളിച്ചം വീശീ,
ഇരുംബുകുന്തവുമേന്തി പൊട്ടിച്ചിരിച്ചു കാട്ടുമനുഷ്യന്‍…
വിദൂര കാനന ഗുഹാമുഖങ്ങളില്‍ അതിന്‍റെ മാറ്റൊലി കേട്ടു….

അന്വേഷിച്ചൂ രാജകുമാരന്‍ മന്ദസ്മേരത്തോടെ,
വനാന്തരത്തിലെ വിരുന്നുകാരാ മനസ്സിലായില്ലല്ലോ?

ഉറക്കെ വീണ്ടുമുറക്കെ പൊട്ടിച്ചിരിച്ചു കൊണ്ടവനോതീ,
പ്രോക്രൂസ്റ്റ്സ്സിനെ നീയറിയില്ലേ പറഞ്ഞു കേട്ടിട്ടില്ലേ…

പറഞ്ഞു പണ്ടേ കേട്ടിട്ടുണ്ടാ പരാക്രമത്തിന്‍ കഥകള്‍,
ഉള്‍ക്കിടിലത്തോടാളുകള്‍ പറയും പ്രോക്രൂസ്റ്റ്സ്സിന്‍ കഥകള്‍…..

അവനെക്കണ്ടാല്‍ വഴിയാത്രക്കാര്‍ അകന്നു പേടിച്ചോടും,
അനുനയവാക്കുകള്‍ ചൊല്ലിക്കൊണ്ടവന്‍ അവരുടെ പിറകേ കൂടും,
വീട്ടിലേക്കവനവരെ വിളിക്കും വിരുന്നു നല്‍കാനായി,
അവര്‍ക്ക് തേനും പഴവും നല്‍കാന്‍ അനുചരസംഖം നില്‍ക്കും…
അവന്‍റെ ഗുഹയിലെയിരുമ്പ് കട്ടിലില്‍ ആളുകള്‍ വീണുമയങ്ങും,
ഉറക്കമായാലവരുടെ മുതലുകളൊക്കെ കൊള്ളയടിക്കും…
ഉറങ്ങിയുണരുന്നവരെ കട്ടിലില്‍ വരിഞ്ഞു കൂട്ടികെട്ടും,
അവന്‍റെ കട്ടിലിനേക്കാള്‍ വലുതാണവരുടെ ഉടലുകളെങ്കില്‍,
അറിഞ്ഞു ദൂരെത്തള്ളും കത്തിക്കവരുടെ കയ്യും കാലും….
അവന്‍റെ കട്ടിലിനേക്കാള്‍ ചെറുതാണവരുടെ ഉടലുകളെങ്കില്‍,
അടിച്ചുനീട്ടും ചുറ്റികകൊണ്ടവനവരുടെ കയ്യും കാലും…

ഉള്‍ക്കിടിലത്തോടാളുകള്‍ പറയും പ്രോക്രൂസ്റ്റ്സ്സിന്‍ കഥകള്‍,
തിസ്യൂസിന്‍റെ മനസ്സില്‍ നിരന്നൂ, തിളച്ചുയര്‍ന്നൂ രക്തം…

ഖഡ്ഗമുയര്‍ന്നൂ മുസലമുയര്‍ന്നൂ, കാടൊരു അടര്‍ക്കളമായീ,
ഇരുംബിരുംബിലുരഞ്ഞൂ ചുറ്റിലും ഇടിമിന്നലുകളുയര്‍ന്നൂ,

അടിച്ചുവീഴ്ത്തീ പ്രോക്രൂസ്‌റ്റസ്സിനെയായുവ രാജകുമാരന്‍,
അവന്‍റെ ഗുഹയിലെയിരുമ്പ് കട്ടിലില്‍ അവനെ വരിഞ്ഞുമുറുക്കീ,
എല്ലുകളാല്‍ തലയോടുകളാല്‍ തലതല്ലിയ തറയുടെ നടുവില്‍,
അരിഞ്ഞെറിഞ്ഞൂ പ്രോക്രൂസ്റ്റ്സ്സിന്‍ ശിരസ്സുമുടലും താഴെ…..

യവനചരിത്രാതീത യുഗങ്ങളെയടിമുടിപുളകം ചാര്‍ത്തി,
തിസ്യൂസന്നുമുതല്‍ക്കൊരനശ്വര നക്ഷത്രക്കതിരായീ….
കയ്യിലോളിമ്പസ്സ് പര്‍വ്വതമേന്തിയ കന്നിനിലാത്തിരിയായീ,
ഹോമറിനാത്മ വിപഞ്ചികയിങ്കലൊരോമന ഗീതകമായീ,
അബ്ദശതങ്ങള്‍ കാലത്തിന്‍ രഥചക്രശതങ്ങളുരുണ്ടു,
പ്രോക്രൂസ്റ്റ്സ്സു പുനര്‍ജീവിച്ചു പരിണാമങ്ങളിലൂടെ….

അന്നേഥന്‍സിലെ ഗുഹയില്‍ വീണോരാവന്‍റെ അസ്ഥികള്‍ പൂത്തൂ,
അസ്ഥികള്‍ പൂത്തൂ ശവംനാറിപ്പൂ മൊട്ടുകള്‍ നീളെ വിരിഞ്ഞൂ,
ഓരോ പൂവിലുമോരോപൂവിലുമോരോ ശക്തി വിടര്‍ന്നൂ,
പ്രോക്രൂസ്റ്റ്സ്സുകളൊന്നല്ലനവധി പ്രോക്രൂസ്റ്റ്സ്സുകള്‍ വന്നൂ…

പ്രത്യയശാസ്ത്രശതങ്ങളുരുക്കീ പ്രകടനപത്രിക നീട്ടി,
ഇരുണ്ടഗുഹകളിലിവിടെ ഒരായിരമിരുമ്പ് കട്ടില്കൂട്ടീ,
പ്രോക്രൂസ്റ്റ്സ്സുകള്‍, രാഷ്ട്രീയക്കാര്‍ നില്‍ക്കുകയാണീ നാട്ടില്‍….
പച്ചമനുഷ്യനെ വിളിച്ചിരുത്തീ പ്രശ്നശതങ്ങള്‍ നിരത്തീ,
പ്രത്യയശാസ്ത്രക്കട്ടിലില്‍ ഇട്ടവരട്ടഹസിപ്പൂ നാട്ടില്‍..

അവരുടെ കട്ടിലിനേക്കാള്‍ വലുതാണവന്‍റെ ആത്മാവെങ്കില്‍,
അരിഞ്ഞു ദൂരെത്തള്ളും കത്തിക്കവന്‍റെ കയ്യും കാലും..
അവരുടെ കട്ടിലിനേക്കാള്‍ ചെറുതാണവന്‍റെ ആത്മാവെങ്കില്‍,
വലിച്ചു നീട്ടും ചുറ്റികകൊണ്ടവരവന്‍റെ കയ്യും കാലും,
കക്ഷിതിരിഞ്ഞവര്‍ ഗുഹാമുഖങ്ങളില്‍ നില്‍ക്കുകയാണീ നാട്ടില്‍…..

ഉയിര്‍ത്തെഴുന്നേറ്റ്, ഉടവാളൂരീ, പ്രയത്നമുദ്രയുമായി,
തിരയും മാനവമനോരഥത്തില്‍ തിസ്യൂസെത്തുവതെന്നോ.

ആരൊരാളെൻ കുതിരയെ കെട്ടുവാൻ
ആരൊരാളതിൻ മാർഗ്ഗം മുടക്കുവാൻ ?

ദിഗ്വിജയത്തിനെൻ സർഗ്ഗശക്തിയാ‌‌-
മിക്കുതിരയെ വിട്ടയയ്ക്കുന്നു ഞാൻ!

വിശ്വസംസ്കാരവേദിയിൽ പുത്തനാ-
മശ്വമേധം നടത്തുകയാണു ഞാൻ!

നിങ്ങൾ കണ്ടോ ശിരസ്സുയർത്തിപ്പയു-
മെൻ കുതിരയെ, ചെമ്പൻ കുതിരയെ?

എന്തൊരുന്മേഷമാണതിൻ കൺകളിൽ
എന്തൊരുത്സാഹമാണതിൻ കാൽകളിൽ!

കോടികോടി പുരുഷാന്തരങ്ങളിൽ-
ക്കൂടി നേടിയതാണതിൻ ശക്തികൾ.

വെട്ടി വെട്ടി പ്രക്രുതിയെ മല്ലിട്ടു-
വെറ്റി നേടിയതാണതിൻ സിദ്ധികൾ!

മന്ത്രമായൂരപിഞ്ചികാചാലന-
തന്ത്രമല്ലതിൻ സംസ്കാരമണ്ഡലം!

കോടികോടി ശതാബ്ദങ്ങൾ മുമ്പൊരു
കാടിനുള്ളിൽ വച്ചെൻ പ്രപിതാമഹർ

കണ്ടതാണീക്കുതിരയെ;ക്കാട്ടുപുൽ-
ത്തണ്ടുനൽകി വളർത്തി മുത്തശ്ശിമാർ;

കാട്ടുചൊലകൾ പാടിയപാട്ടുക-
ളേറ്റുപാടിപ്പഠിച്ച മുത്തശ്ശിമാർ;

ഇന്നലത്തെ ചരിത്രം മയങ്ങുന്ന
മണ്ണിലൂടെ കുതിച്ചുപാഞ്ഞീടവെ

എത്രയെത്ര ശവകുടീരങ്ങളിൽ
ന്രുത്തമാടിയതാണാക്കുളമ്പുകൾ!

ദ്രുപ്തരാഷ്ട്ര പ്രതാപങ്ങൾതൻ കോട്ട-
കൊത്തളങ്ങളെപ്പിന്നിടും യാത്രയിൽ,

എത്ര കൊറ്റക്കുടകൾ,യുഗങ്ങളിൽ
കുത്തിനിർത്തിയ മുത്തണിക്കൂണുകൾ,-

അക്കുളമ്പടിയേറ്ററ്റുവീണുപോയ്;
അത്രയേറെബ്ഭരണകൂടങ്ങളും!

കുഞ്ചിരോമങ്ങൾതുള്ളിച്ചുതുള്ളിച്ചു
സഞ്ചരിച്ചൊരിച്ചെമ്പങ്കുതിരയെ,

പണ്ടു ദൈവം കടിഞ്ഞാണുമായ് വന്നു
കൊണ്ടുപോയീ സവാരിക്കിറങ്ങുവാൻ.

പിന്നെ രാജകീയോന്മത്തസേനകൾ
വന്നു നിന്നു പടപ്പാളയങ്ങളിൽ!

ആഗമതത്വവേദികൾ വന്നുപോൽ
യോഗദണ്ഡിതിലിതിനെത്തളയ്ക്കുവാൻ!

എന്റെ പൂർവികരശ്വഹ്രിദയജ്ഞ;
രെന്റെ പൂർവികർ വിശ്വവിജയികൾ,

അങ്കമാടിക്കുതിരയെ വീണ്ടെടു-
ത്തന്നണഞ്ഞു യുഗങ്ങൾതൻ ഗായകർ!

മണ്ണിൽനിന്നു പിറന്നവർ മണ്ണിനെ –
പ്പൊന്നണിയിച്ച സംസ്കാരശില്പികൾ!

നേടിയതാണവരോടു ഞാ,-നെന്നിൽ
നാടുണർന്നോരുനാളിക്കുതിരയെ!

ഈ യുഗത്തിന്റെ സാമൂഹ്യശക്തി ഞാൻ
മായുകില്ലെന്റെ ചൈതന്യവീചികൾ!

ഈശ്വരനല്ല മാന്ത്രികനല്ല ഞാൻ
പച്ചമണ്ണിൻ മനുഷ്യത്മാണുഞാൻ!

ദിഗ്വിജയത്തിനെൻ സർഗ്ഗശക്തിയാ-
മിക്കുതിരയെ വിട്ടയയ്ക്കുന്നു ഞാൻ

ആരൊരാളിക്കുതിരയെ കെട്ടുവാൻ
ആരൊരാളതിൻ മാർഗ്ഗം മുടക്കുവാൻ

കനലുകൾക്ക് പുറത്ത് മനസ്സ് ന്യത്തം വയ്ക്കുന്നു
ചോദിക്കാത്ത ചോദ്യങ്ങളുടെ ഉത്തരങ്ങൾ
വിറയ്ക്കുന്ന ചുണ്ടുകളിൽ നിന്ന് ചിതറി വീഴുന്നു,
നിശ്ചലമാകുന്നു

വീണ്ടും മൗനം ബാക്കി

ഏതോ വെണ്ണക്കൽ പ്രതിമയുടെ പാദങ്ങൾ
കണ്ണുനീര്‌ കൊണ്ട് കഴുകി
ചുണ്ടുകൾകൊണ്ട് ഒപ്പുന്നതാര്‌?
യോഹന്നാന്റെ ശിരസ്സിനുവേണ്ടി ഉറഞ്ഞുതുള്ളുന്നതും
അവളല്ലയോ?
അവളുടെ പൊട്ടിച്ചിരി ഉലകം നിറഞ്ഞ്
നേർത്ത തേങ്ങലായ്
കാതുകളിൽ ചിലമ്പുന്നു

കൽക്കിക്കു ശേഷം
ഇനിയാരെന്നറിയാതെ, കാത്തിരിക്കാതെ
ലോകം തളർന്നുറങ്ങിക്കഴിഞ്ഞു
നിശബ്ദം, ആരുടേയും ഉറക്കം കെടൂത്താതെ
ഇനി ദൈവ്വപുത്രനെത്തുമെന്നോർത്ത്
സ്വപ്നങ്ങളെ മാടി വിളിക്കുമ്പോഴും
ഞാനുറങ്ങാതെ കാത്തിരിക്കാം.
നെറ്റിയിൽ ചന്ദനത്തിന്റെ കുളിർമ്മയുമായി
വേനലുകളുടേയും വർഷങ്ങളുടേയും കണക്കെടുക്കാതെ
ഇനിയെത്തുന്നത് ദൈവ്വപുത്രനാവുമന്ന് വെറുതെ ആശിച്ച്
ഞാനുറങ്ങാതെ കാത്തിരിക്കാം

മാവിന്‍ കൊമ്പിലിരുന്ന് കുയിലുകള്‍ പാടുന്നു

നിറഞ്ഞൊഴുകുന്ന സംഗീതം.
വൈകിയറിഞ്ഞു; സ്വരമിടറാതെ
അവള്‍ കരയുകയായിരുന്നു.

തുമ്പികള്‍ മുറ്റത്ത് ചിറകടിച്ചാര്‍ത്തപ്പോള്‍
സ്‌നേഹിക്കയാണെന്ന് ഞാന്‍ കരുതി
അവ മത്സരിക്കയാണെന്ന്
നിന്റെ മൌനം എന്നോട് പറഞ്ഞു.

കാറ്റ് പൂക്കളോട് പറഞ്ഞു;
വെറുതെ അതുമിതും പറഞ്ഞിരിക്കാം
നാലുമണിപ്പൂക്കളും നന്ത്യാര്‍വട്ടങ്ങളും
സ്‌നേഹം ചിരിയിലൊതുക്കുന്നു.
ആ പുഞ്ചിരിയില്‍ വേദനയാണെന്നോ?

ശൂന്യത സത്യമാണെന്നോ?
അരുത് എന്നെ വെറുതെ വിടൂ
എന്നെ ഉറങ്ങാനനുവദിക്കൂ.
സ്വപ്നങ്ങളിലെന്റെ അമ്മയുണ്ട്

കണ്ണുകള്‍ കൊണ്ടെന്നെ മുറിപ്പെടുത്താതെ,
നിഷേധത്തിനിനി അര്‍ത്ഥമില്ല; ഞാന്‍
സമ്മതിക്കുന്നു
എനിക്ക് തെറ്റുപറ്റി

തലച്ചോറില്‍ കട്ട പിടിക്കുന്നതിനു മുന്‍പ്

എനിക്ക് ശ്വസിക്കാനൊരു തുളസിക്കതിരും
ഒരു പിടി കന്നിമണ്ണും തരിക.
ദാഹമകറ്റാന്‍ ഒരിറ്റ് ഗംഗാജലം
അടഞ്ഞ കണ്ണുകളില്‍ തേഞ്ഞുതുടങ്ങുന്ന
ചിന്തകളെ പുതപ്പിക്കാന്‍
എനിക്ക് വേണ്ടതൊരു മഞ്ഞപ്പട്ട്.
തല വെട്ടിപ്പൊളിക്കാതെ
ഉറഞ്ഞു കൂടിയ രക്തം ഒഴുക്കിക്കളയാന്‍
നെറ്റിയില്‍ മഴമേഘങ്ങളില്‍ പൊതിഞ്ഞൊരു കൈത്തലം
എള്ളും എണ്ണയുമൊഴിച്ചെന്റെ ചിതയെരിയുമ്പോള്‍
അഗ്‌നി ആളിപ്പടരാന്‍, വീശിയറ്റിക്കുന്ന കാറ്റായ്
ജ്വലിക്കുന്നൊരു മനസ്സും.
കാറ്റും അഗ്‌നിയും ചേര്‍ന്നലിഞ്ഞ്
ഓരോ അണുവിലും പടര്‍ന്നു കയറട്ടെ.
ആ ജ്വാലയാണിന്നെന്റെ സ്വപ്നം

ശരീരം ഭൂമിക്കും
മനസ്സ് എനിക്കും ചേത്തുര്‍വച്ച
നിന്റെ സൂര്യ നേത്രം
എന്റെ ആകാശം നിറഞ്ഞു കത്തുകയാണ്
മനസ്സ് ഉരുകിയൊലിക്കുമ്പോള്‍
നിന്റെ സ്‌നേഹത്തിന്റെ നിറവ്
സിരകളില്‍ അലിഞ്ഞു ചേരുന്നു

ഇപ്പോള്‍ ഞാന്‍ മനസ്സിലാക്കുകയാണ്
നിന്നെ മറക്കുകയെന്നാല്‍ മൃതിയാണണ്
ഞാന്‍.. നീ മാത്രമാണെന്ന്..

ഇന്ന്
ഓര്‍മകളില്‍ നിന്നെ തിരയുകയാണ്;
അതിന്റെ ഒരു കോണിലിരുന്ന്
ഞാന്‍ നിന്നെ മറക്കാന്‍ ശ്രമിക്കുകയും
ഹൃദയവും മനസ്സും രണ്ടാണന്നോ ?

രാത്രികളില്‍,
നിലാവ് വിഴുങ്ങിതീര്‍ക്കുന്ന കാര്‍മേഘങ്ങള്‍
നനഞ്ഞ പ്രഭാതങ്ങള്‍
വരണ്ട സായാഹ്നങ്ങള്‍
ഇവ മാത്രമാണ്
ഇന്നെന്റെ ജീവന്‍ പകുത്തെടുക്കുന്നത്
എനിക്കും നിനക്കുമിടയില്‍
അന്തമായ അകലം
എങ്കിലും
നനുത്ത വിരലുകള്‍ കൊണ്ടു
നീയെന്റെയുള്ള് തൊട്ടുണര്‍ത്തുമ്പോള്‍
നിന്റെ അദൃശ്യമായ സാമീപ്യം
ഞാന്‍ അറിഞ്ഞിരുന്നു
